book_id,book_name,book_name_short,testament,chapter,verse,verse_text
MAT,Evangelio Segun Mateo,Mateo,NT,1,1,"Ata lista di e antepasadonan di Hesu-Kristu, desendiente di David i via David desendiente di Abraham."
MAT,Evangelio Segun Mateo,Mateo,NT,1,2,Abraham tabata tata di Isak; Isak di Yakob; Yakob di Huda i di e rumannan di Huda;
MAT,Evangelio Segun Mateo,Mateo,NT,1,3,Huda di Pèrès i Zèrag (nan mama tabata Tamar); Pèrès di Hèsron; Hèsron di Ram;
MAT,Evangelio Segun Mateo,Mateo,NT,1,4,Ram di Aminadab; Aminadab di Nagshon; Nagshon di Salmon;
MAT,Evangelio Segun Mateo,Mateo,NT,1,5,Salmon di Boaz (su mama tabata Rahab); Boaz di Obed (su mama tabata Ruth); Obed di Ishai;
MAT,Evangelio Segun Mateo,Mateo,NT,1,6,Ishai di rei David. David tabata tata di Salomon (su mama tabata kasá di Urías);
MAT,Evangelio Segun Mateo,Mateo,NT,1,7,Salomon di Rehabeam; Rehabeam di Abías; Abías di Asa;
MAT,Evangelio Segun Mateo,Mateo,NT,1,8,Asa di Yoshafat; Yoshafat di Yoram; Yoram di Uzías;
MAT,Evangelio Segun Mateo,Mateo,NT,1,9,Uzías di Yotam; Yotam di Ahas; Ahas di Ezekías;
MAT,Evangelio Segun Mateo,Mateo,NT,1,10,Ezekías di Manase; Manase di Amon; Amon di Yosías;
MAT,Evangelio Segun Mateo,Mateo,NT,1,11,Yosías di Yekonías i su rumannan den tempu ku a deportá e israelitanan pa Babilonia.
MAT,Evangelio Segun Mateo,Mateo,NT,1,12,"Despues di e deportashon pa Babilonia, Yekonías a bira tata di Shealtiel; Shealtiel di Zerubabel;"
MAT,Evangelio Segun Mateo,Mateo,NT,1,13,Zerubabel di Abihud; Abihud di Elyakim; Elyakim di Azor;
MAT,Evangelio Segun Mateo,Mateo,NT,1,14,Azor di Sadok; Sadok di Akim; Akim di Eliud;
MAT,Evangelio Segun Mateo,Mateo,NT,1,15,Eliud di Eleazar; Eleazar di Matan; Matan di Yakob.
MAT,Evangelio Segun Mateo,Mateo,NT,1,16,"Yakob tabata tata di Hosé, kasá di Maria; Maria tabata mama di Hesus, ku nan a yama Mesias."
MAT,Evangelio Segun Mateo,Mateo,NT,1,17,"Ke men ku tabatin dieskuater generashon for di Abraham te na David, dieskuater generashon for di David te na tempu ku nan a deportá e israelitanan pa Babilonia i dieskuater generashon for di e deportashon akí te na nasementu di Mesias."
MAT,Evangelio Segun Mateo,Mateo,NT,1,18,"Nasementu di Hesu-Kristu a bai di e siguiente manera. Maria, mama di Hesus, tabata komprometé ku Hosé, ma a resultá ku el a sali na estado promé ku nan a kasa. Esei a sosodé via di Spiritu Santu."
MAT,Evangelio Segun Mateo,Mateo,NT,1,19,"Komo Hosé tabata un hòmber hustu i e no ker a pone Maria su kara na bèrgwensa, el a plania pa divorsiá di dje ketu ketu."
MAT,Evangelio Segun Mateo,Mateo,NT,1,20,"Miéntras e tabata pensa riba e asuntu akí, un angel di Señor a aparesé n'e den soño i bis'é: ‘Hosé, desendiente di David, no tene miedu pa tuma Maria komo bo kasá, pasobra e yu ku e ta spera ta di Spiritu Santu."
MAT,Evangelio Segun Mateo,Mateo,NT,1,21,"Lo e duna lus na un yu hòmber i lo bo yama e yu “Hesus”, pasobra lo E salba su pueblo for di piká.’"
MAT,Evangelio Segun Mateo,Mateo,NT,1,22,"Tur esaki a sosodé pa e palabranan ku Señor a bisa via di e profeta, keda kumplí:"
MAT,Evangelio Segun Mateo,Mateo,NT,1,23,"‘Mira, un bírgen lo sali na estado i duna lus na un yu hòmber. Lo yam'É “Emanuel”, loke ta nifiká “Dios ku nos”.’"
MAT,Evangelio Segun Mateo,Mateo,NT,1,24,"Ora Hosé a lanta for di soño, el a kasa ku Maria manera e angel di Señor a enkarg'é."
MAT,Evangelio Segun Mateo,Mateo,NT,1,25,E no a tene relashon ku Maria promé ku Maria a duna lus na un yu hòmber i el yama e yu ‘Hesus’.
MAT,Evangelio Segun Mateo,Mateo,NT,2,1,"Hesus a nase na Betlehèm den region di Hudea, tempu Heródes tabata rei. Djis despues algun hòmber sabí di oriente a bini Herusalèm."
MAT,Evangelio Segun Mateo,Mateo,NT,2,2,"E sabionan a puntra: ‘Unda e yu resien nasí, e rei di hudiunan, ta? Nos a mira e strea ku ta anunsiá su nasementu sali i nos a bini pa dun'É homenahe.’"
MAT,Evangelio Segun Mateo,Mateo,NT,2,3,"Ora Heródes a tende loke nan a bisa, el a bira tur aríbabou i tur habitante di Herusalèm tambe."
MAT,Evangelio Segun Mateo,Mateo,NT,2,4,El a yama tur gransaserdote i dòktor di lei hudiu huntu i a puntra nan: ‘Unda e Mesias lo mester a nase?’
MAT,Evangelio Segun Mateo,Mateo,NT,2,5,Nan a kontest'é: ‘Na Betlehèm den region di Hudea. Pasobra esaki ta loke Dios a bisa via di e profeta:
MAT,Evangelio Segun Mateo,Mateo,NT,2,6,"“I abo, Betlehèm den region di Hudea, di ningun manera no ta esun ménos, entre e siudatnan importante di Huda. Pasobra for di bo lo sali un gobernador, ku lo guia mi pueblo Israel komo wardador.” ’"
MAT,Evangelio Segun Mateo,Mateo,NT,2,7,Heródes a yama e sabionan di oriente den sekreto serka dje i a informá den ki tempu presis nan a mira e strea aparesé.
MAT,Evangelio Segun Mateo,Mateo,NT,2,8,Despues el a manda nan Betlehèm i a bisa nan: ‘Investigá eksaktamente unda e mucha ta i ora boso hañ'é laga mi sa ya mi mes tambe por bai dun'é homenahe.’
MAT,Evangelio Segun Mateo,Mateo,NT,2,9,"Despues ku e sabionan a risibí e instrukshonnan akí di rei, nan a bai. Ata nan a bolbe mira e strea ku a aparesé den oriente. El a bai nan dilanti te kaminda e mucha tabata i a keda para riba e lugá ei."
MAT,Evangelio Segun Mateo,Mateo,NT,2,10,"Ora nan a mira e strea, nan a bira sumamente kontentu."
MAT,Evangelio Segun Mateo,Mateo,NT,2,11,"Nan a drenta paden i a haña e yu ku su mama Maria. Nan a kai na rudia duna e yu homenahe i a saka nan regalo, esta oro, mira i sensia, presentá n'E."
MAT,Evangelio Segun Mateo,Mateo,NT,2,12,"Despues e sabionan a bai nan tera bèk via un otro ruta, pasobra Dios a atvertí nan den soño pa no pasa mas serka Heródes."
MAT,Evangelio Segun Mateo,Mateo,NT,2,13,"Ora e sabionan a kaba di bai, un angel di Señor a aparesé den soño na Hosé i a bis'é: ‘Lanta ariba, kohe e yu ku su mama hui bai Egipto ku nan; keda aya te ora mi bisa bo pasobra Heródes tin idea di laga buska e yu pa kaba kunÉ.’"
MAT,Evangelio Segun Mateo,Mateo,NT,2,14,"E ora ei Hosé a lanta, kohe e yu ku su mama i a biaha pa Egipto ku nan."
MAT,Evangelio Segun Mateo,Mateo,NT,2,15,Nan a keda aya te dia Heródes a muri. E kosnan akí a sosodé pa asina e palabranan ku Señor a bisa via di e profeta keda kumplí: ‘For di Egipto Mi a yama mi yu.’
MAT,Evangelio Segun Mateo,Mateo,NT,2,16,"Asina Heródes a realisá ku e sabionan a nèk e, el a bira mashá furioso i a manda mata tur mucha hòmber di Betlehèm i bisindario ku tabatin dos aña òf ménos. E edat akí tabata kuadra ku e tempu ku e sabionan a bis'é ku nan a mira e strea aparesé."
MAT,Evangelio Segun Mateo,Mateo,NT,2,17,Asina e palabranan akí di profeta Yeremías a keda kumplí:
MAT,Evangelio Segun Mateo,Mateo,NT,2,18,‘A tende boroto den Rama; yoramentu i lamentashon pisá. Raquel ta yora pa su yunan i e no ke konsuelo. Pasobra su yunan no t'ei mas.’
MAT,Evangelio Segun Mateo,Mateo,NT,2,19,Despues di morto di Heródes un angel di Señor a aparesé den soño na Hosé
MAT,Evangelio Segun Mateo,Mateo,NT,2,20,"i bis'é: ‘Lanta ariba, kohe e yu ku su mama bai Israel bèk ku nan. Esnan ku tabata buska mod'i mat'É ta morto.’"
MAT,Evangelio Segun Mateo,Mateo,NT,2,21,"Hosé a lanta, kohe e yu ku su mama i bai Israel bèk."
MAT,Evangelio Segun Mateo,Mateo,NT,2,22,"Ma ora el a tende ku Arkelao a bira rei di Hudea na lugá di su tata Heródes, el a haña miedu di bai einan. Despues di a haña instrukshon den soño, el a biaha pa region di Galilea"
MAT,Evangelio Segun Mateo,Mateo,NT,2,23,"kaminda el a bai biba den un siudat yamá Nazarèt. Asina ei e palabranan di e profetanan a keda kumplí, esta: ‘Lo yam'É nazareo.’"
MAT,Evangelio Segun Mateo,Mateo,NT,3,1,Den e dianan ei Huan Boutista a bini desierto di Hudea pa prediká
MAT,Evangelio Segun Mateo,Mateo,NT,3,2,"i el a bisa: ‘Bira lomba pa piká, pasobra reino di shelu ta serka.’"
MAT,Evangelio Segun Mateo,Mateo,NT,3,3,"E tabata e hòmber di ken profeta Isaías a bisa: ‘Un hende ta grita den desierto: Prepará kaminda pa Señor, hasi kaminda korkobá règt pa E pasa.’"
MAT,Evangelio Segun Mateo,Mateo,NT,3,4,Huan tabata bisti paña trahá di lana di kamel i e tabatin un faha di kueru na su sintura. E tabata kome dalakochi i miel di abeha di mondi.
MAT,Evangelio Segun Mateo,Mateo,NT,3,5,"For di Herusalèm, for di henter e region di Hudea i for di henter e region rònt di riu di Yordan tur hende tabata bini serka dje."
MAT,Evangelio Segun Mateo,Mateo,NT,3,6,Nan tabata konfesá públikamente loke nan a hasi malu i e tabata batisá nan den riu di Yordan.
MAT,Evangelio Segun Mateo,Mateo,NT,3,7,"Ora Huan a mira ku hopi fariseo i saduseo tabata bini serka dje pa batisá, el a bisa nan: ‘Rasa di kolebra, ken a atvertí boso pa boso hui pa e huisio benidero di Dios?"
MAT,Evangelio Segun Mateo,Mateo,NT,3,8,Mihó boso produsí fruta adekuá pa mustra ku boso a kombertí.
MAT,Evangelio Segun Mateo,Mateo,NT,3,9,No pensa den boso mes ku boso ta skapa pasobra boso ta desendiente di Abraham. Ami ta bisa boso: Dios por traha desendiente pa Abraham for di e piedranan ku tin aki.
MAT,Evangelio Segun Mateo,Mateo,NT,3,10,Ya a pone machete kla na pia di e palunan pa kòrta tur palu ku no karga bon fruta tira afó den kandela.
MAT,Evangelio Segun Mateo,Mateo,NT,3,11,"Ami ta batisá boso ku awa ku mira riba boso kombershon, ma Esun ku ta bini despues di mi lo batisá boso ku Spiritu Santu i kandela. E ta mas importante ku mi; mi no ta sirbi ni pa kita su sandalia for di su pia!"
MAT,Evangelio Segun Mateo,Mateo,NT,3,12,"E tin e zefta pa bencha trigo kla den su man i lo E limpia su plenchi di bati trigo. Lo E hunta e trigo den mangasina, ma e bagas E ta kima den kandela ku no ta kaba nunka!’"
MAT,Evangelio Segun Mateo,Mateo,NT,3,13,Den e tempu ei Hesus a bini for di Galilea serka Huan na riu di Yordan pa Huan batis'É.
MAT,Evangelio Segun Mateo,Mateo,NT,3,14,"Huan ker a stòp E, p'esei el a bis'É: ‘Ta ami mester laga Abo batisá mi, anto Abo ta bini serka mi?’"
MAT,Evangelio Segun Mateo,Mateo,NT,3,15,"Ma Hesus a kontest'é: ‘Laga bai asina numa, pasobra ta di e forma akí nos mester kumpli ku tur loke ta boluntat di Dios.’ E ora ei Huan a batisá Hesus numa."
MAT,Evangelio Segun Mateo,Mateo,NT,3,16,"Nèt ora Hesus tabata sali for di awa, shelu a habri p'E i El a mira Spiritu di Dios a baha riba djE manera un palomba."
MAT,Evangelio Segun Mateo,Mateo,NT,3,17,A zona un stèm for di shelu: ‘E ta mi Yu stimá; E ta legria di mi kurason.’
MAT,Evangelio Segun Mateo,Mateo,NT,4,1,Spiritu di Dios a hiba Hesus den desierto pa diabel purba lag'É kai den tentashon.
MAT,Evangelio Segun Mateo,Mateo,NT,4,2,"Despues di a yuna kuarenta dia largu, Hesus a haña hamber."
MAT,Evangelio Segun Mateo,Mateo,NT,4,3,"E tentadó a bini serka djE i bis'É: ‘Si Bo ta Yu di Dios, manda e piedranan ei bira pan!’"
MAT,Evangelio Segun Mateo,Mateo,NT,4,4,Hesus a kontest'é: ‘Skritura ta bisa: “Hende no ta keda na bida dor di kome pan so; pa tur kos e ta dependé di palabra di Dios.” ’
MAT,Evangelio Segun Mateo,Mateo,NT,4,5,Despues diabel a bai e siudat santu kunÉ i a pon'É riba e punta di mas altu di tèmpel.
MAT,Evangelio Segun Mateo,Mateo,NT,4,6,"El a bisa Hesus: ‘Si Bo ta Yu di Dios, benta bo kurpa abou, pasobra tòg Skritura ta bisa: “Lo E duna su angelnan òrdu tokante Bo; nan lo karga Bo den nan man, pa Bo no dal bo pia kontra piedra.” ’"
MAT,Evangelio Segun Mateo,Mateo,NT,4,7,Hesus a kontest'é: ‘Ma Skritura ta bisa tambe: No pone Señor bo Dios na prueba.’
MAT,Evangelio Segun Mateo,Mateo,NT,4,8,Tambe diabel a bai ku Hesus riba un seru mashá altu mes kaminda el a mustr'É tur e reinonan di mundu den tur nan grandesa.
MAT,Evangelio Segun Mateo,Mateo,NT,4,9,"El a bisa Hesus: ‘Si Bo kai na rudia adorá mi, Bo ta haña tur e kosnan akí serka mi.’"
MAT,Evangelio Segun Mateo,Mateo,NT,4,10,"Hesus a kontest'é: ‘Kita for di mi bista, satanas! Pasobra Skritura ta bisa: “Señor, bo Dios, so bo mester adorá i t'E so bo mester sirbi.” ’"
MAT,Evangelio Segun Mateo,Mateo,NT,4,11,E ora ei diabel a bai lag'É i angelnan a bin sirbiÉ.
MAT,Evangelio Segun Mateo,Mateo,NT,4,12,"Ora Hesus a tende ku nan a entregá Huan i a koh'é prezu, El a retirá bai Galilea."
MAT,Evangelio Segun Mateo,Mateo,NT,4,13,"E no a keda Nazarèt, ma a bai biba na Kafárnao kant'i lago di Galilea, den region di Zebulon i Naftali."
MAT,Evangelio Segun Mateo,Mateo,NT,4,14,Asina e siguiente palabranan di profeta Isaías a keda kumplí:
MAT,Evangelio Segun Mateo,Mateo,NT,4,15,"‘Tera di Zebulon i Naftali, ruta kant'i laman, region n'e otro banda di Yordan, Galilea, distrito di pagano."
MAT,Evangelio Segun Mateo,Mateo,NT,4,16,"E pueblo ku tabata biba den tiniebla ta mira un lus grandi. Nan tabata biba den un tera ku skuridat profundo, pero un lus ta bria riba nan.’"
MAT,Evangelio Segun Mateo,Mateo,NT,4,17,"For di e momento ei Hesus a kuminsá proklamá: ‘Bira lomba pa piká, pasobra reino di shelu ta serka.’"
MAT,Evangelio Segun Mateo,Mateo,NT,4,18,"Hesus tabata kana un bia kantu di lago di Galilea. El a mira dos ruman piskadó, esta Simon, tambe yamá Pedro, i Andreas. Nan tabata tira reda den lago."
MAT,Evangelio Segun Mateo,Mateo,NT,4,19,Hesus a bisa nan: ‘Sigui Mi i Mi ta hasi boso piskadó di hende.’
MAT,Evangelio Segun Mateo,Mateo,NT,4,20,"Nan no a pèrdè pa gana, mesora nan a laga nan reda para siguiÉ."
MAT,Evangelio Segun Mateo,Mateo,NT,4,21,"Hesus a sigui kana un poko mas leu i a mira dos otro ruman, Hakobo i Huan, yu di Zebedeo. Nan tabata sintá den boto ta prepará nan reda huntu ku nan tata. Hesus a yama nan i a bisa nan siguiÉ."
MAT,Evangelio Segun Mateo,Mateo,NT,4,22,Mesora nan a bandoná e boto i nan tata Zebedeo pa sigui Hesus.
MAT,Evangelio Segun Mateo,Mateo,NT,4,23,"Hesus a biaha rònt Galilea. E tabata duna siñansa den nan snoa, prediká e bon notisia tokante e reino i kura tur enfermedat i malesa ku e pueblo tabatin."
MAT,Evangelio Segun Mateo,Mateo,NT,4,24,"Su fama a plama rònt Siria; nan tabata trese tur hende malu serka djE, tur ku tabata sufri di kualke enfermedat, ku tabata poseé pa demoño, ku tabata kai djimpi i hende ku tabata lam, i E tabata kura nan."
MAT,Evangelio Segun Mateo,Mateo,NT,4,25,"Mashá hopi hende di Galilea, Dekápolis, Herusalèm, Hudea i e region na otro banda di Yordan tabata sigui Hesus."
MAT,Evangelio Segun Mateo,Mateo,NT,5,1,"Ora Hesus a mira e multitut akí, El a subi seru kai sinta. E ora ei su disipelnan a bini serka djE."
MAT,Evangelio Segun Mateo,Mateo,NT,5,2,El a tuma palabra i siña nan:
MAT,Evangelio Segun Mateo,Mateo,NT,5,3,‘Felis esnan humilde di kurason; reino di shelu ta pa nan.
MAT,Evangelio Segun Mateo,Mateo,NT,5,4,Felis esnan ku ta tristu; Dios lo konsolá nan.
MAT,Evangelio Segun Mateo,Mateo,NT,5,5,Felis esnan mansu di kurason; nan lo haña mundu komo propiedat.
MAT,Evangelio Segun Mateo,Mateo,NT,5,6,Felis esnan ku hamber i set pa hustisia; Dios lo satisfasé nan.
MAT,Evangelio Segun Mateo,Mateo,NT,5,7,Felis esnan ku tene mizerikòrdia ku otro hende; Dios lo tene mizerikòrdia ku nan.
MAT,Evangelio Segun Mateo,Mateo,NT,5,8,Felis esnan kurason limpi; nan lo mira Dios.
MAT,Evangelio Segun Mateo,Mateo,NT,5,9,Felis esnan ku ta trese pas; Dios lo yama nan su yu.
MAT,Evangelio Segun Mateo,Mateo,NT,5,10,Felis esnan ku sufri persekushon pa motibu ku nan ta kumpli ku boluntat di Dios; reino di shelu ta pa nan.
MAT,Evangelio Segun Mateo,Mateo,NT,5,11,"Felis boso ta ora hende zundra boso, persiguí boso i gaña tur sorto di kos malu riba boso pa mi motibu."
MAT,Evangelio Segun Mateo,Mateo,NT,5,12,"Alegrá boso i keda kontentu; den shelu tin un rekompensa grandi pa boso. No ta asina mes nan a trata e profetanan, promé ku boso tempu?"
MAT,Evangelio Segun Mateo,Mateo,NT,5,13,"Boso ta salu pa mundu. Si salu pèrdè su stansha, kiko lo dun'é su stansha bèk? E no ta sirbi pa nada mas ku pa tira afó; hende ku pasa por trap'é numa."
MAT,Evangelio Segun Mateo,Mateo,NT,5,14,Boso ta lus pa mundu. No ta posibel skonde un siudat situá riba un seru.
MAT,Evangelio Segun Mateo,Mateo,NT,5,15,"Niun hende no ta sende un lampi pa despues pon'é bou di un hèmber, ma ta pon'é riba un standart pa lusa tur hende den kas."
MAT,Evangelio Segun Mateo,Mateo,NT,5,16,"Meskos asina, boso mester laga boso lampi bria pa otro hende, pa nan mira boso bon obranan i alabá boso Tata den shelu."
MAT,Evangelio Segun Mateo,Mateo,NT,5,17,"No pensa ku Mi a bin pone un fin na siñansa di e bukinan di lei i di e profetanan, al kontrario Mi a bini pa asina Mi laga nan nifikashon berdadero sali na kla."
MAT,Evangelio Segun Mateo,Mateo,NT,5,18,"Mi ta sigurá boso: Promé ku shelu i tera pasa bai, niun lèter chikí ni niun pida di un lèter di e lei lo no pasa bai, promé ku tur kos sosodé."
MAT,Evangelio Segun Mateo,Mateo,NT,5,19,"P'esei antó, si un hende no mantené asta un di e mandamentunan di ménos importansia na vigor i e siña otro hende hasi mesun kos, lo e ta di ménos importansia den reino di shelu. Pero esun ku kumpli ku nan i siña otro hende kumpli ku nan, lo e ta importante den reino di shelu."
MAT,Evangelio Segun Mateo,Mateo,NT,5,20,"Ami ta bisa boso: Si boso no kumpli ku lei hopi mas mihó ku e fariseo- i dòktornan di lei, boso no ta drenta reino di shelu."
MAT,Evangelio Segun Mateo,Mateo,NT,5,21,Boso a tende ku a bisa boso antepasadonan: “No mata. Mester hiba ken ku kometé asesinato dilanti di korte.”
MAT,Evangelio Segun Mateo,Mateo,NT,5,22,"Ma Ami ta bisa boso: Mester hiba tur hende ku rabia ku su ruman dilanti di korte. Es ku yama su ruman kabes duru, mester duna kuenta na sanhedrin, e korte supremo. Es ku yama su ruman idiot mester paga p'esei den kandela di fièrnu."
MAT,Evangelio Segun Mateo,Mateo,NT,5,23,"P'esei antó, si bo ta bai hiba bo ofrenda altá i bo kòrda einan ku bo ruman tin algu kontra bo,"
MAT,Evangelio Segun Mateo,Mateo,NT,5,24,laga bo ofrenda para dilanti di altá. Bai hasi bon ku bo ruman promé i despues bini bèk bin hasi bo ofrenda.
MAT,Evangelio Segun Mateo,Mateo,NT,5,25,"Regla kuenta lihé ku esun ku tin un keho kontra bo, miéntras bo ta na kaminda ainda pa korte, pa e no hiba bo dilanti di hues. Hues lo entregá bo den man di guardia ku lo tira bo den prizòn."
MAT,Evangelio Segun Mateo,Mateo,NT,5,26,Mi ta sigurá bo: Lo bo no sali for di eiden promé ku bo kaba di paga e delaster sèn chikí.
MAT,Evangelio Segun Mateo,Mateo,NT,5,27,Boso a tende ku a bisa: “No kometé adulterio.”
MAT,Evangelio Segun Mateo,Mateo,NT,5,28,"Ma Ami ta bisa boso: Ken ku fiha su bista riba un muhé ku deseo, ya a kometé adulterio den su kurason kaba."
MAT,Evangelio Segun Mateo,Mateo,NT,5,29,"Si bo wowo drechi pone bo kai den piká, sak'é tira afó. Pasobra mihó bo pèrdè un parti di bo kurpa, ku henter bo kurpa bai tirá den fièrnu."
MAT,Evangelio Segun Mateo,Mateo,NT,5,30,"Si bo man drechi pone bo kai den piká, kòrt'é tira afó. Pasobra mihó bo pèrdè un parti di bo kurpa ku henter bo kurpa bai tirá afó den fièrnu."
MAT,Evangelio Segun Mateo,Mateo,NT,5,31,A bisa: “Esun ku divorsiá di su kasá mester dun'é un papel di divorsio.”
MAT,Evangelio Segun Mateo,Mateo,NT,5,32,"Ma Ami ta bisa boso: Ken ku divorsiá su señora, si no ta pa motibu di inmoralidat seksual, ta pone su señora kometé adulterio si e señora kasa atrobe. Es ku kasa ku e señora divorsiá tambe ta kometé adulterio."
MAT,Evangelio Segun Mateo,Mateo,NT,5,33,Tambe boso a tende ku a bisa: “No kibra e huramentu ku bo a hasi; kumpli ku bo promesanan na Señor.”
MAT,Evangelio Segun Mateo,Mateo,NT,5,34,"Ma Ami ta bisa boso: No hura mes pa ningun motibu. Ni pa shelu, pasobra shelu ta trono di Dios;"
MAT,Evangelio Segun Mateo,Mateo,NT,5,35,"ni pa tera, pasobra tera ta un banki di pone pia pa Dios; ni pa Herusalèm, pasobra esei ta siudat di e gran rei."
MAT,Evangelio Segun Mateo,Mateo,NT,5,36,No hura pa bo mes kabes; bo no por hasi niun drachi di kabei pretu òf blanku.
MAT,Evangelio Segun Mateo,Mateo,NT,5,37,Laga bo sí ta sí i bo nò ta nò. Tur loke bo pone aserka ta bini di e malbado.
MAT,Evangelio Segun Mateo,Mateo,NT,5,38,"Boso a tende ku a bisa: “Wowo pa wowo, djente pa djente.”"
MAT,Evangelio Segun Mateo,Mateo,NT,5,39,"Ma Ami ta bisa boso: No pleita un kaso di inhustisia. Ken ku dal bo na banda drechi di bo kara, bira bo otro band'i kara i lag'é dal bo ei tambe."
MAT,Evangelio Segun Mateo,Mateo,NT,5,40,"I si un hende hiba bo dilanti di korte pa e haña bo paña, lag'é bai ku bo mantel tambe."
MAT,Evangelio Segun Mateo,Mateo,NT,5,41,"Si kualke hende fòrsa bo bai un mia kuné, bai dos."
MAT,Evangelio Segun Mateo,Mateo,NT,5,42,"Esun ku pidi bo algu, dun'é i esun ku ke fia algu serka bo, fi'é."
MAT,Evangelio Segun Mateo,Mateo,NT,5,43,Boso a tende ku a bisa: “Stima bo próhimo i odia bo enemigu.”
MAT,Evangelio Segun Mateo,Mateo,NT,5,44,Ma Ami ta bisa boso: Stima boso enemigunan i resa pa esnan ku ta persiguí boso.
MAT,Evangelio Segun Mateo,Mateo,NT,5,45,"E ora ei boso lo bira yu di boso Tata den shelu, pasobra E ta laga su solo sali tantu riba mal hende komo riba bon hende i ta laga awa kai tantu riba hende hustu komo riba hende inhustu."
MAT,Evangelio Segun Mateo,Mateo,NT,5,46,"Pasobra si bo ta stima solamente esnan ku ta stima bo, kua rekompensa bo por spera e ora ei? E kobradónan di belasting n' ta hasi meskos?"
MAT,Evangelio Segun Mateo,Mateo,NT,5,47,"I si ta bo ruman so bo ta kumindá, kiko spesial bo ta hasiendo? Akaso paganonan n' ta hasi meskos?"
MAT,Evangelio Segun Mateo,Mateo,NT,5,48,"Sea perfekto antó, manera boso Tata den shelu."
MAT,Evangelio Segun Mateo,Mateo,NT,6,1,Tene kuidou boso no kumpli ku boso obligashonnan religioso públikamente djis pa hende mira. Sino boso lo no haña rekompensa di boso Tata ku ta den shelu.
MAT,Evangelio Segun Mateo,Mateo,NT,6,2,"Ora bo ta duna esnan den nesesidat algu, no kana bende grandi pa tur hende mira, manera e hipókritanan ta kana hasi riba kaya i den snoa. Nan ta hasi asina pa hende gaba nan. Mi ta sigurá boso: Ya nan a haña nan pago kaba."
MAT,Evangelio Segun Mateo,Mateo,NT,6,3,"Ma abo, ora bo ta duna esnan ku ta den nesesidat algu, no laga bo man robes sa kiko bo man drechi ta hasi."
MAT,Evangelio Segun Mateo,Mateo,NT,6,4,Asina bo dunamentu ta keda sekreto i bo Tata ku ta mira loke ta sekreto lo rekompensá bo.
MAT,Evangelio Segun Mateo,Mateo,NT,6,5,"Ora boso ta resa, no resa manera e hipókritanan; nan gusta para resa den snoa i na skina di kaya pa hende mira nan. Mi ta sigurá boso: Ya nan a haña nan pago kaba."
MAT,Evangelio Segun Mateo,Mateo,NT,6,6,"Ma abo, ora bo ta bai resa, drenta bo kamber sera porta i resa na bo Tata, ku ta den e lugá sekreto akí, i bo Tata ku ta mira loke bo ta hasi den skondí lo rekompensá bo."
MAT,Evangelio Segun Mateo,Mateo,NT,6,7,"Anto ora boso ta resa, no resa ku un lawina di palabra manera pagano; nan ta kere ku Dios ta skucha nan, pasobra nan ta resa ku hopi palabra."
MAT,Evangelio Segun Mateo,Mateo,NT,6,8,"No hasi antó manera nan, pasobra boso Tata sa loke boso mester, promé ku boso pidiÉ."
MAT,Evangelio Segun Mateo,Mateo,NT,6,9,"Resa antó di e forma akí: Nos Tata, ku ta na shelu, bo nòmber sea santifiká;"
MAT,Evangelio Segun Mateo,Mateo,NT,6,10,laga bo reino bini; bo boluntat sea hasí na tera meskos ku na shelu.
MAT,Evangelio Segun Mateo,Mateo,NT,6,11,Duna nos awe nos pan di kada dia;
MAT,Evangelio Segun Mateo,Mateo,NT,6,12,i pordoná nos nos faltanan meskos ku nos ta pordoná esnan ku a falta ku nos;
MAT,Evangelio Segun Mateo,Mateo,NT,6,13,"i no laga nos kai den tentashon, ma libra nos di e malbado. [Pasobra di Bo e reino ta, tur poder i gloria, te den eternidat. Amèn.]"
MAT,Evangelio Segun Mateo,Mateo,NT,6,14,"Si boso pordoná hende nan faltanan, boso Tata ku ta den shelu tambe lo pordoná boso."
MAT,Evangelio Segun Mateo,Mateo,NT,6,15,"Ma si boso no pordoná otro hende nan faltanan, boso Tata tampoko no ta pordoná boso faltanan."
MAT,Evangelio Segun Mateo,Mateo,NT,6,16,"Ora boso ta yuna, no traha kara fèrdrit manera e hipókritanan; nan ta hasi nan kara mahos pa hende mira ku nan ta yuna. Mi ta sigurá boso: Ya nan a haña nan pago kaba."
MAT,Evangelio Segun Mateo,Mateo,NT,6,17,"Ma abo, ora bo ta yuna, laba kara i peña kabei"
MAT,Evangelio Segun Mateo,Mateo,NT,6,18,"pa asina hende no ripará ku bo ta yuna. Solamente bo Tata, ku ta den skondí, lo mira; i bo Tata ku ta mira loke bo ta hasí na skondí, lo rekompensá bo."
MAT,Evangelio Segun Mateo,Mateo,NT,6,19,No montoná rikesa riba mundu kaminda mòt i frus ta kome nan i ladron ta kibra drenta hòrta nan.
MAT,Evangelio Segun Mateo,Mateo,NT,6,20,"Montoná rikesa den shelu, einan ni mòt ni frus no por kaba ku nan, ni ladron no por kibra drenta hòrta nan."
MAT,Evangelio Segun Mateo,Mateo,NT,6,21,"Pasobra kaminda bo rikesa ta, einan bo kurason tambe ta."
MAT,Evangelio Segun Mateo,Mateo,NT,6,22,"Wowo ta un lampi pa kurpa; ke men si bo wowo ta salú, henter bo kurpa ta yená ku lus."
MAT,Evangelio Segun Mateo,Mateo,NT,6,23,"Si bo wowo ta malu, henter bo kurpa ta den skuridat. Anto si e lus den bo ta skuridat, esta un skuridat teribel esei ta!"
MAT,Evangelio Segun Mateo,Mateo,NT,6,24,"Niun hende no por sirbi dos shon, pasobra lo e odia esun i stima e otro. Lo e pega un na su kurason i menospresiá e otro. Ta imposibel sirbi Dios i plaka tambe."
MAT,Evangelio Segun Mateo,Mateo,NT,6,25,"Mi ta bisa boso: No preokupá pa boso bida, esta si boso tin di kome òf di bebe. Ni tampoko si boso tin paña pa boso bisti. Akaso bo bida no ta bal mas tantu ku kuminda i bo kurpa mas tantu ku paña?"
MAT,Evangelio Segun Mateo,Mateo,NT,6,26,"Wak e paranan den laria; nan no ta sembra ni kosechá, ni nan no ta warda nada den mangasina. Ta boso Tata den shelu ta duna nan di kome! Boso no ta bal mas tantu ku para?"
MAT,Evangelio Segun Mateo,Mateo,NT,6,27,"Ni maske kuantu boso preokupá, ta kua di boso lo por rèk su bida niun krenchi?"
MAT,Evangelio Segun Mateo,Mateo,NT,6,28,I pakiko boso ta preokupá ku bistimentu? Paga tinu kon e flornan di mondi ta krese. Nan no ta hasi trabou ni traha tela.
MAT,Evangelio Segun Mateo,Mateo,NT,6,29,Sinembargo Ami ta bisa boso ku ni rei Salomon den tur su grandesa no tabata bisti mes bon ku un di nan.
MAT,Evangelio Segun Mateo,Mateo,NT,6,30,"Si Dios ta bisti flor di mondi ku awe t'ei pero mañan ta bai tirá den fòrnu, bunita asina, kuantu mas lo E bisti boso, hende di poko fe."
MAT,Evangelio Segun Mateo,Mateo,NT,6,31,P'esei no preokupá i puntra: “Kiko nos ta kome? Kiko nos ta bebe? Kiko nos ta bisti?”
MAT,Evangelio Segun Mateo,Mateo,NT,6,32,Pasobra ta e paganonan ta kore tras di tur e kosnan akí. Boso Tata den shelu sa ku boso tin mester di tur e kosnan akí.
MAT,Evangelio Segun Mateo,Mateo,NT,6,33,Buska reino di Dios i buska pa hasi su boluntat promé i boso ta haña tur e sobrá kosnan akí aserka.
MAT,Evangelio Segun Mateo,Mateo,NT,6,34,"Pues, no preokupá pa e dia di mañan, pasobra e dia di mañan ta preokupá pa su mes problemanan. Kada dia tin sufisiente problema di su mes."
MAT,Evangelio Segun Mateo,Mateo,NT,7,1,No husga pa Dios no husga bo.
MAT,Evangelio Segun Mateo,Mateo,NT,7,2,"Pasobra manera bo husga otro hende, Dios lo husga bo tambe i e mesun midí ku bo usa pa midi otro hende, Dios lo usa pa midi bo tambe."
MAT,Evangelio Segun Mateo,Mateo,NT,7,3,Di kon bo ta mira e splenter den wowo di bo ruman i e balki den bo mes wowo sí bo no ta ripará?
MAT,Evangelio Segun Mateo,Mateo,NT,7,4,"Ku ki derechi bo ta bisa bo ruman: “Laga mi saka e splenter for di bo wowo”, anto ata bo mes ku asina un balki den bo wowo?"
MAT,Evangelio Segun Mateo,Mateo,NT,7,5,"Hipókrita, saka e balki for di bo mes wowo promé, anto e ora ei bo por mira bon pa saka e splenter for di wowo di bo ruman."
MAT,Evangelio Segun Mateo,Mateo,NT,7,6,"No duna kachó loke ta sagrado, pa nan no bira sker boso. No tira boso pèrlanan pa porko, pa nan no trapa ku nan pata riba e pèrlanan plèchè nan."
MAT,Evangelio Segun Mateo,Mateo,NT,7,7,Pidi i boso lo risibí; buska i boso lo haña; bati i porta lo habri pa boso.
MAT,Evangelio Segun Mateo,Mateo,NT,7,8,"Pasobra ken ku pidi, lo risibí; ken ku buska, lo haña; i ken ku bati, porta lo habri p'e."
MAT,Evangelio Segun Mateo,Mateo,NT,7,9,Òf por tin un di boso ku lo duna su yu piedra ora e yu pidi pan?
MAT,Evangelio Segun Mateo,Mateo,NT,7,10,Òf dun'é un kolebra ora e pidi piská?
MAT,Evangelio Segun Mateo,Mateo,NT,7,11,"Ke men, si asta boso ku ta mal hende sa di duna boso yunan kos bon, kuantu mas antó boso Tata den shelu lo no duna kos bon na esnan ku pidiÉ?"
MAT,Evangelio Segun Mateo,Mateo,NT,7,12,"Wèl, trata otro hende den tur kos meskos ku bo ke pa nan trata bo. Pasobra esaki ta nifikashon di loke lei i e profetanan ta siña."
MAT,Evangelio Segun Mateo,Mateo,NT,7,13,"Drenta di e porta smal, pasobra e porta i e kaminda ku ta guia na pèrdishon ta hanchu, i hopi ta esnan ku ta pasa di e kaminda ei."
MAT,Evangelio Segun Mateo,Mateo,NT,7,14,"Ma e porta i e kaminda ku ta guia na bida ta smal i difísil, i poko ta esnan ku ta deskubrié."
MAT,Evangelio Segun Mateo,Mateo,NT,7,15,Tene kuidou ku profeta falsu; nan ta bini serka boso bistí na karné ma di paden nan ta lobo feros.
MAT,Evangelio Segun Mateo,Mateo,NT,7,16,"Na nan fruta boso lo konosé nan. No por piki drùif for di mata di sumpiña òf figo for di kadushi, tòg?"
MAT,Evangelio Segun Mateo,Mateo,NT,7,17,Un bon palu ta pari bon fruta i un mal palu ta pari mal fruta.
MAT,Evangelio Segun Mateo,Mateo,NT,7,18,Ta imposibel pa un bon palu pari mal fruta òf pa un mal palu pari bon fruta.
MAT,Evangelio Segun Mateo,Mateo,NT,7,19,"Ta kap tur palu ku no pari bon fruta, tira den kandela."
MAT,Evangelio Segun Mateo,Mateo,NT,7,20,"Asina ta, na nan fruta boso lo konos'é nan."
MAT,Evangelio Segun Mateo,Mateo,NT,7,21,"No ta tur hende ku bisa Mi: “Señor, Señor,” lo drenta reino di shelu, ma esun ku kumpli ku boluntat di mi Tata den shelu."
MAT,Evangelio Segun Mateo,Mateo,NT,7,22,"Dia di huisio, hopi lo bin bisa Mi: “Señor, Señor! N' ta den bo nòmber nos a profetisá, saka demoño i hasi hopi milager?”"
MAT,Evangelio Segun Mateo,Mateo,NT,7,23,"Anto e ora ei lo Mi deklará públikamente na nan: “Nunka Mi no a konosé boso! Bai for di Mi, malechornan.”"
MAT,Evangelio Segun Mateo,Mateo,NT,7,24,P'esei ken ku tende e palabranan di Mi akí i kumpli ku nan ta manera e hòmber sabí ku a traha su kas riba baranka.
MAT,Evangelio Segun Mateo,Mateo,NT,7,25,"Áwaseru a kai, riu a subi tera i bientu a suta kontra e kas, ma e kas no a basha aden. Pasobra e tabata trahá riba baranka."
MAT,Evangelio Segun Mateo,Mateo,NT,7,26,"Ma ken ku skucha e palabranan di Mi akí i keda sin kumpli ku nan, ta manera e hòmber bobo ku a traha su kas den santu."
MAT,Evangelio Segun Mateo,Mateo,NT,7,27,"Áwaseru a kai, riu a subi tera, bientu a suta kontra di e kas. E kas a basha aden. Esta un kaida duru!’"
MAT,Evangelio Segun Mateo,Mateo,NT,7,28,"Ora Hesus a kaba di papia e kosnan akí, e hendenan a keda babuká di tende kon e tabata siña nan."
MAT,Evangelio Segun Mateo,Mateo,NT,7,29,Pasobra E tabata siña nan ku outoridat i no manera e dòktornan di lei.
MAT,Evangelio Segun Mateo,Mateo,NT,8,1,Hesus a baha for di riba e seru i un laman di hende a siguiÉ.
MAT,Evangelio Segun Mateo,Mateo,NT,8,2,"Anto a sosodé ku un hòmber ku tabata sufri di lepra, a bini serka Hesus, hinka rudia su dilanti i bis'É: ‘Señor, Bo por kura mi, si Bo ke.’"
MAT,Evangelio Segun Mateo,Mateo,NT,8,3,"Hesus a saka su man, mishi kuné i bisa: ‘Mi ke, sea kurá.’ Mesora e hòmber a kura di e lepra."
MAT,Evangelio Segun Mateo,Mateo,NT,8,4,"Hesus a bis'é: ‘Mira pa bo no bai konta niun hende kiko a pasa, ma bai serka saserdote sí i lag'é mira bo. Ofresé e sakrifisio ku Moises a ordená, pa bo purifikashon. E ora ei tur hende tin prueba ku segun lei bo ta kurá.’"
MAT,Evangelio Segun Mateo,Mateo,NT,8,5,"Ora Hesus tabata drenta Kafárnao, un kapitan romano a bai kontr'É i a rog'É:"
MAT,Evangelio Segun Mateo,Mateo,NT,8,6,"‘Señor, mi kriá ta na kas, bentá malu riba kama sin por move; e ta sufri teriblemente!’"
MAT,Evangelio Segun Mateo,Mateo,NT,8,7,Hesus a kontestá: ‘Mi ta bin kur'é.’
MAT,Evangelio Segun Mateo,Mateo,NT,8,8,"Ma e kapitan a bisa: ‘Nò, Señor, mi no ta digno pa Bo drenta mi kas, ma djis bisa un palabra so i mi kriá lo ta kurá."
MAT,Evangelio Segun Mateo,Mateo,NT,8,9,"Ta asina ku mi mes ta un hòmber bou di outoridat di mi superiornan i ami tin sòldá bou di mi. Si mi bisa un di nan: “Bai!”, e ta bai; i un otro: “Bini!”, anto e ta bini tambe. Mi kriá mi ta bisa: “Hasi tal i tal kos!”, i e ta hasié tambe!’"
MAT,Evangelio Segun Mateo,Mateo,NT,8,10,"Ora Hesus a tende loke e hòmber a bisa, El a keda asombrá i El a bisa e hendenan ku tabata siguiÉ: ‘Mi ta sigurá boso: serka ningun hende den henter Israel Mi no a yega di topa un fe asin'akí."
MAT,Evangelio Segun Mateo,Mateo,NT,8,11,"Laga Mi bisa boso un kos: hopi lo bini for di ost i for di wèst i sinta kome ku Abraham, Isak i Yakob den reino di shelu."
MAT,Evangelio Segun Mateo,Mateo,NT,8,12,Ma lo tira esnan ku supuestamente ta siudadano di e reino den skuridat profundo; aya nan lo yora i morde djente di doló!’
MAT,Evangelio Segun Mateo,Mateo,NT,8,13,Despues Hesus a bisa e ofisial: ‘Bai numa; lo sosodé manera bo ta kere.’ I na e mes momento ei e kriá a bira bon atrobe.
MAT,Evangelio Segun Mateo,Mateo,NT,8,14,Hesus a bai kas di Pedro i a mira suegra di Pedro drumí malu na kama ku keintura.
MAT,Evangelio Segun Mateo,Mateo,NT,8,15,El a kohe man di e suegra tene i e keintura a kita. E suegra a lanta i a kuminsá sirbiÉ.
MAT,Evangelio Segun Mateo,Mateo,NT,8,16,"Ora nochi a sera, nan a trese hopi hende ku tabata poseé serka Hesus. Ku su palabra so E tabata saka e mal spiritunan fo'i nan i E tabata kura tur esnan enfermo."
MAT,Evangelio Segun Mateo,Mateo,NT,8,17,Tur esaki a sosodé pa asina e palabranan akí di profeta Isaías keda kumplí: El a tuma nos malesanan riba djE i a karga nos enfermedatnan.
MAT,Evangelio Segun Mateo,Mateo,NT,8,18,"Ora Hesus a mira e multitut rondó di djE, El a duna su disipelnan òrdu pa bai otro banda di e lago."
MAT,Evangelio Segun Mateo,Mateo,NT,8,19,"Awor un dòktor di lei a aserk'É i bis'É: ‘Maestro, mi ke sigui Bo; unda ku Bo bai, mi tambe ta bai.’"
MAT,Evangelio Segun Mateo,Mateo,NT,8,20,"Hesus a kontest'É: ‘Zoro tin kueba i para tin nèshi, ma e Yu di hende no tin niun kaminda pa E sosegá su kabes.’"
MAT,Evangelio Segun Mateo,Mateo,NT,8,21,"Un otro, un disipel di Hesus, a bis'É: ‘Señor, pèrmití mi bai dera mi tata promé mi sigui Bo.’"
MAT,Evangelio Segun Mateo,Mateo,NT,8,22,Hesus a kontest'é: ‘Sigui Mi i laga morto dera nan morto.’
MAT,Evangelio Segun Mateo,Mateo,NT,8,23,Hesus a subi bordo i su disipelnan a siguiÉ.
MAT,Evangelio Segun Mateo,Mateo,NT,8,24,Diripiente a lanta un tempestat fuerte riba laman di moda ku e olanan tabata tapa e boto. Ma Hesus tabata na soño.
MAT,Evangelio Segun Mateo,Mateo,NT,8,25,"Nan a bai serka djE lant'É fo'i soño i bis'É: ‘Maestro, salba nos! Nos ta muri!’"
MAT,Evangelio Segun Mateo,Mateo,NT,8,26,Hesus a bisa nan: ‘Pakiko boso tin tantu miedu asina? Esta poko fe boso tin!’ El a lanta i a papia severamente ku bientu i laman. A reina un silensio profundo.
MAT,Evangelio Segun Mateo,Mateo,NT,8,27,Nan a keda asombrá i bisa: ‘Ta ki sorto di hende e hòmber akí ta? Asta bientu i laman ta tende di djE!’
MAT,Evangelio Segun Mateo,Mateo,NT,8,28,"Ora Hesus a yega e otro banda di lago di Galilea, den teritorio di Gadarena, dos hòmber a sali for di kaminda ta dera hende bin top'É. Nan tabata poseé di mal spiritu i tabata asina violento ku niun hende no tabata por a pasa di e kaminda ei."
MAT,Evangelio Segun Mateo,Mateo,NT,8,29,"Diripiente nan a grita: ‘Ta kiko Abo, Yu di Dios, ke di nos? Bo a bini aki bin tormentá nos promé ku ora?’"
MAT,Evangelio Segun Mateo,Mateo,NT,8,30,"Eibanda, no muchu leu, tabatin un trupa grandi di porko ta kana rondia kuminda."
MAT,Evangelio Segun Mateo,Mateo,NT,8,31,"E demoñonan a supliká Hesus: ‘Por fabor, si Bo ta bai saka nos, manda nos den e trupa di porko ei.’"
MAT,Evangelio Segun Mateo,Mateo,NT,8,32,"Hesus a bisa nan: ‘Bai.’ E spiritunan a sali i a drenta den e porkonan. E porkonan a saka un kareda bai kai den lago, na otro banda dje subida, i hoga."
MAT,Evangelio Segun Mateo,Mateo,NT,8,33,Wardadónan dje trupa di porko a kore limpi bai siudat bai konta henter e historia i tambe loke a pasa ku e hòmbernan poseé.
MAT,Evangelio Segun Mateo,Mateo,NT,8,34,"E ora ei tur hende di e siudat a sali bai pa kontra Hesus i ora nan a hañ'É, nan a rog'É pa E bai for di nan region."
MAT,Evangelio Segun Mateo,Mateo,NT,9,1,"Hesus a drenta boto, krusa lago bai su mes siudat."
MAT,Evangelio Segun Mateo,Mateo,NT,9,2,"Ei algun hende a bini serka djE ku un hòmber lam, drumí riba un kama di habri abou. Ora Hesus a mira nan fe den djE, El a bisa e hòmber: ‘Tene kurashi mi yu, bo pikánan ta pordoná.’"
MAT,Evangelio Segun Mateo,Mateo,NT,9,3,Awor algun dòktor di lei a bisa otro: ‘E hòmber akí ta blasfemá Dios!’
MAT,Evangelio Segun Mateo,Mateo,NT,9,4,"Ora Hesus a mira kiko nan tabata pensa, El a bisa nan: ‘Pakiko boso ta pensa maldat?"
MAT,Evangelio Segun Mateo,Mateo,NT,9,5,"Kiko ta mas fásil? Bisa e hòmber akí: “Bo pikánan ta pordoná, òf bis'é: Lanta para i kana bai?”"
MAT,Evangelio Segun Mateo,Mateo,NT,9,6,"Mi ta bai laga boso mira ku e Yu di hende tin outoridat pa pordoná piká riba mundu.’ E ora ei El a bisa e hòmber: ‘Ami ta bisa bo: Lanta para, kohe bo kama i bai kas.’"
MAT,Evangelio Segun Mateo,Mateo,NT,9,7,E hòmber a lanta para kana bai kas.
MAT,Evangelio Segun Mateo,Mateo,NT,9,8,"Ora e multitut a mira loke a pasa, nan a haña rèspèt di djE i a glorifiká Dios, pasobra El a duna hende e tipo di poder akí."
MAT,Evangelio Segun Mateo,Mateo,NT,9,9,"Ora Hesus tabata kana bai fo'i djei, El a mira un kobradó di belasting, yamá Mateo, sintá dilanti di su ofisina. El a bis'é: ‘Sigui Mi.’ Mateo a lanta i siguiÉ."
MAT,Evangelio Segun Mateo,Mateo,NT,9,10,"Un dia Hesus a bai kome na kas di Mateo. Hopi kobradó di belasting i otro hende ku no tabata kumpli ku lei, a bin sinta kome huntu kunÉ i su disipelnan."
MAT,Evangelio Segun Mateo,Mateo,NT,9,11,"Ora e fariseonan a mira Hesus ta kome huntu ku hende ku no ta kumpli ku lei i ku kobradó di belasting, nan a puntra su disipelnan: ‘Pakiko boso Maestro ta sinta kome huntu ku e sorto di hendenan akí?’"
MAT,Evangelio Segun Mateo,Mateo,NT,9,12,"Ma Hesus a tende nan i kontestá: ‘Hende bon di salú no tin mester di dòkter, hende malu sí."
MAT,Evangelio Segun Mateo,Mateo,NT,9,13,"Bai siña kiko e palabranan akí di Skritura ta nifiká: “Mizerikòrdia mi ke i no sakrifisio”; Mi no a bini pa yama hende hustu, ma pa yama pekadó.’"
MAT,Evangelio Segun Mateo,Mateo,NT,9,14,Despues e disipelnan di Huan Boutista a aserká Hesus i puntr'É: ‘Pakiko nos i e fariseonan ta yuna hopi i bo disipelnan no?’
MAT,Evangelio Segun Mateo,Mateo,NT,9,15,"Hesus a rospondé: ‘Akaso amigunan di brùidehòm sa tene rou, ora e ta huntu ku nan ainda? Ta yega un dia ku lo kita e brùidehòm for di nan, anto e ora ei nan lo yuna."
MAT,Evangelio Segun Mateo,Mateo,NT,9,16,"No sa usa paña nobo, ku no a krem ainda, pa lapi bistí bieu. Pasobra e lapi nobo ta sker e bistí bieu hasi e buraku mas grandi."
MAT,Evangelio Segun Mateo,Mateo,NT,9,17,"Tampoko no sa basha biña nobo den saku di biña bieu. Pasobra e sakunan ta sker habri, e biña ta basha afó i e sakunan lo bai pèrdí. Mester basha biña nobo den saku nobo i tur dos ta keda bon konservá.’"
MAT,Evangelio Segun Mateo,Mateo,NT,9,18,"Miéntras Hesus tabata papia e kosnan akí, un kabesante di snoa a yega serka djE, hinka rudia su dilanti i bis'É: ‘Mi yu muhé a kaba di muri; bin pone bo man riba dje i lo e biba atrobe.’"
MAT,Evangelio Segun Mateo,Mateo,NT,9,19,Hesus a lanta i a siguié huntu ku su disipelnan.
MAT,Evangelio Segun Mateo,Mateo,NT,9,20,"Awor un muhé ku tabata sufri diesdos aña di derame, a aserká Hesus djatras i mishi ku un punta di su paña."
MAT,Evangelio Segun Mateo,Mateo,NT,9,21,"Den su mes el a pensa: ‘Mishi so mi mishi ku su paña, mi ta kura.’"
MAT,Evangelio Segun Mateo,Mateo,NT,9,22,"Hesus a drei wak i ora El a mira e muhé, El a bis'é: ‘Kurashi, mi yu, bo fe den Mi a kura bo.’ I for di e momento ei e muhé a kura."
MAT,Evangelio Segun Mateo,Mateo,NT,9,23,"Ora Hesus a drenta kas di e kabesante, El a mira e tokadónan di flùit pa entiero i un grupo grandi di hende ku tabata tur aríbabou."
MAT,Evangelio Segun Mateo,Mateo,NT,9,24,"El a bisa nan: ‘Sali pafó numa, e no a muri, ta drumi e ta drumi!’ Ma nan a hasi chèrchè di djE."
MAT,Evangelio Segun Mateo,Mateo,NT,9,25,"Ora ku a saka e hendenan pafó, Hesus a drenta kamber, kohe e mucha su man i e mucha a lanta para."
MAT,Evangelio Segun Mateo,Mateo,NT,9,26,E notisia di loke a pasa a plama rònt pais.
MAT,Evangelio Segun Mateo,Mateo,NT,9,27,"Ora Hesus tabata kana bai fo'i djei, dos hòmber siegu a siguiÉ. Nan tabata grita: ‘Yu di David, tene mizerikòrdia ku nos!’"
MAT,Evangelio Segun Mateo,Mateo,NT,9,28,"Asina Hesus a drenta kas, e siegunan a bini serka djE. Hesus a puntra nan: ‘Boso ta kere ku Mi por kura boso?’ Nan a bis'É: ‘Sí, Señor!’"
MAT,Evangelio Segun Mateo,Mateo,NT,9,29,E ora ei Hesus a mishi ku nan wowo i bisa: ‘Sosodé ku boso di akuerdo ku boso fe.’
MAT,Evangelio Segun Mateo,Mateo,NT,9,30,Nan a haña nan bista i Hesus a atvertí nan severamente: ‘No laga niun hende sa kiko a pasa.’
MAT,Evangelio Segun Mateo,Mateo,NT,9,31,"Ma ora e dos siegunan a sali bai, nan a plama e notisia tokante Hesus rònt e region ei."
MAT,Evangelio Segun Mateo,Mateo,NT,9,32,"Ora e dos hòmbernan tabata kana bai, algun hende a trese un hòmber muda ku tabata poseé serka djE."
MAT,Evangelio Segun Mateo,Mateo,NT,9,33,"Asina El a saka e demoño fo'i dje, e muda a papia. E hendenan a keda asombrá i nan a bisa: ‘Nunka promé algu asin'akí no a yega di pasa na Israel!’"
MAT,Evangelio Segun Mateo,Mateo,NT,9,34,Ma e fariseonan a laga sa: ‘Ta ku yudansa di hefe di demoño e ta saka demoño.’
MAT,Evangelio Segun Mateo,Mateo,NT,9,35,"Hesus a pasa den tur siudat i pueblo. E tabata siña den nan snoa, prediká e bon notisia tokante e reino i kura tur malesa i enfermedat."
MAT,Evangelio Segun Mateo,Mateo,NT,9,36,"Ora El a mira e multitut, El a haña duele di nan, pasobra nan tabata abatí i deskurashá manera karné sin wardadó."
MAT,Evangelio Segun Mateo,Mateo,NT,9,37,E ora ei El a bisa su disipelnan: ‘Kosecha ta grandi ma trahadó ta poko.
MAT,Evangelio Segun Mateo,Mateo,NT,9,38,Pidi doño di kosecha pa manda trahadó pa kosechá.’
MAT,Evangelio Segun Mateo,Mateo,NT,10,1,Hesus a yama su diesdos disipelnan i duna nan poder pa saka spiritu malu i kura tur malesa i enfermedat.
MAT,Evangelio Segun Mateo,Mateo,NT,10,2,"Esaki ta nòmber di e diesdos apòstelnan: promé ta Simon, yamá Pedro, i su ruman Andreas; Hakobo yu di Zebedeo i su ruman Huan;"
MAT,Evangelio Segun Mateo,Mateo,NT,10,3,Filipo i Bartolomeo; Tomas i Mateo e kobradó di belasting; Hakobo yu di Alfeo i Tadeo;
MAT,Evangelio Segun Mateo,Mateo,NT,10,4,"Simon e Zeloso i Hudas Iskariot, ku a traishoná Hesus."
MAT,Evangelio Segun Mateo,Mateo,NT,10,5,Hesus a manda e diesdos hòmbernan akí sali bai ku e siguiente instrukshon: ‘No kohe kaminda di esnan ku no ta hudiu ni drenta siudat di e samaritanonan.
MAT,Evangelio Segun Mateo,Mateo,NT,10,6,Mihó boso bai serka e karnénan pèrdí di pueblo di Israel.
MAT,Evangelio Segun Mateo,Mateo,NT,10,7,Anunsiá durante boso biahe: “Reino di shelu ta serka!”
MAT,Evangelio Segun Mateo,Mateo,NT,10,8,"Kura esnan ku ta malu; lanta morto; kura esnan ku tin lepra i saka demoño for di esnan poseé. Pòrnada boso a risibí, pues duna pòrnada tambe."
MAT,Evangelio Segun Mateo,Mateo,NT,10,9,"No biaha ku plaka, sea ta moneda di oro, di plata òf di bròns, den boso saku."
MAT,Evangelio Segun Mateo,Mateo,NT,10,10,"No bai ku saku di biahe pa kaminda, ni ku paña èkstra, ni ku sandalia, ni ku garoti. Pasobra un trahadó ta meresé su pan di kada dia."
MAT,Evangelio Segun Mateo,Mateo,NT,10,11,"Ora boso drenta kualke siudat òf pueblo, investigá ken einan ta digno di risibí boso i keda serka dje te ora boso bai for di e lugá ei."
MAT,Evangelio Segun Mateo,Mateo,NT,10,12,"Ora boso drenta e kas, kumindá e hendenan ku e saludo di pas."
MAT,Evangelio Segun Mateo,Mateo,NT,10,13,"Si e hendenan di e kas ta digno, laga e pas ku boso a deseá nan, baha riba nan i si e hendenan di e kas no ta digno, hala boso palabranan di pas atras."
MAT,Evangelio Segun Mateo,Mateo,NT,10,14,"I si kualke kas òf siudat nenga di risibí òf skucha boso, bandoná e lugá ei i sakudí boso pia kita stòf."
MAT,Evangelio Segun Mateo,Mateo,NT,10,15,"Mi ta sigurá boso: dia di huisio e kastigu pa e hendenan di Sódoma i Gomora lo ta ménos pisá ku e kastigu pa e hendenan di e siudat ei.,"
MAT,Evangelio Segun Mateo,Mateo,NT,10,16,Tende! Mi ta manda boso manera karné meimei di lobo; p'esei antó sea sabí manera kolebra i inosente manera palomba.
MAT,Evangelio Segun Mateo,Mateo,NT,10,17,Tene kuidou ku hende. Nan lo kohe boso prezu i entregá boso na tribunal i bati boso ku karbachi den nan snoanan.
MAT,Evangelio Segun Mateo,Mateo,NT,10,18,"Nan lo hiba boso dilanti di gobernante i dilanti di rei pa mi motibu, pa asina boso ta un testimonio pa nan i pa e paganonan."
MAT,Evangelio Segun Mateo,Mateo,NT,10,19,"Ora nan entregá boso na tribunal, no preokupá di antemano kiko bisa òf kon papia. Ora e momento yega, boso lo risibí loke boso mester bisa."
MAT,Evangelio Segun Mateo,Mateo,NT,10,20,"Pasobra no ta boso ta bisa nada e momento ei, ma ta Spiritu di boso Tata ta papia dor di boso."
MAT,Evangelio Segun Mateo,Mateo,NT,10,21,Un ruman lo entregá otro ruman na outoridat pa nan mat'é. Tata lo hasi meskos ku nan yu. Yu lo rebeldiá kontra nan mayornan i laga mata nan.
MAT,Evangelio Segun Mateo,Mateo,NT,10,22,"Tur hende lo odia boso pa mi motibu, ma esun ku perseverá te na final lo keda salbá!"
MAT,Evangelio Segun Mateo,Mateo,NT,10,23,"Ora nan persiguí boso den un siudat, hui bai un otro. Mi ta sigurá boso: boso lo no pasa tur e siudatnan di Israel promé ku e Yu di hende bini bèk."
MAT,Evangelio Segun Mateo,Mateo,NT,10,24,Un disipel no ta riba su maestro ni un kriá no ta riba su shon!
MAT,Evangelio Segun Mateo,Mateo,NT,10,25,"Pa un disipel mester ta sufisiente si e bira manera su maestro i pa e kriá si e bira manera su shon. Si kabes di kas mes nan a yama Belzebul, ki ta para pa su hendenan di kas?"
MAT,Evangelio Segun Mateo,Mateo,NT,10,26,P'esei no tene miedu di hende. Lo deskubrí tur loke ta tapá; lo saka tur sekreto pone na kla.
MAT,Evangelio Segun Mateo,Mateo,NT,10,27,"Loke Mi bisa boso den skuridat, proklam'é di dia kla; loke bisa boso ketu ketu, grit'é na bos altu for di riba dak!"
MAT,Evangelio Segun Mateo,Mateo,NT,10,28,"No tene miedu di esnan ku por mata kurpa di hende, ma no por mata su alma sí; mas bien tene miedu di Dios ku tin poder pa destruí kurpa i alma den fièrnu."
MAT,Evangelio Segun Mateo,Mateo,NT,10,29,"Dos para chikí ta kosta dos plaka, tòg? Ma niun di nan no ta kai na suela sin boso Tata ke."
MAT,Evangelio Segun Mateo,Mateo,NT,10,30,"Pa loke ta trata boso, asta tur boso drachinan di kabei ta kontá."
MAT,Evangelio Segun Mateo,Mateo,NT,10,31,"P'esei no tene miedu, pasobra boso ta bal mas ku hopi para!"
MAT,Evangelio Segun Mateo,Mateo,NT,10,32,"Si kualke hende deklará públikamente ku e ta na mi banda, Mi tambe lo deklará dilanti di mi Tata ku ta den shelu, ku Mi ta na su banda."
MAT,Evangelio Segun Mateo,Mateo,NT,10,33,"Ma ken ku nenga públikamente ku nan konosé Mi, Mi tambe lo nenga ku Mi konosé nan dilanti di mi Tata ku ta den shelu."
MAT,Evangelio Segun Mateo,Mateo,NT,10,34,"No pensa ku Mi a bini riba mundu pa trese pas. Mi no a bin trese pas, ma guera."
MAT,Evangelio Segun Mateo,Mateo,NT,10,35,"Pasobra Mi a bini pa laga: yu hòmber lanta kontra tata, yu muhé kontra mama i suegra kontra suegra grandi."
MAT,Evangelio Segun Mateo,Mateo,NT,10,36,"Sí, hende su mes famia lo bira su enemigu."
MAT,Evangelio Segun Mateo,Mateo,NT,10,37,"Esun ku stima su mama òf su tata mas ku Mi, no ta digno di pertenesé na Mi; esun ku stima su yu hòmber òf su yu muhé mas ku Ami, no ta digno di pertenesé na Mi."
MAT,Evangelio Segun Mateo,Mateo,NT,10,38,"Esun ku no hisa su krus sigui Mi, no ta digno di pertenesé na Mi."
MAT,Evangelio Segun Mateo,Mateo,NT,10,39,"Esun ku purba gana su bida, lo pèrd'é i esun ku pèrdè su bida pa mi motibu, lo hañ'é."
MAT,Evangelio Segun Mateo,Mateo,NT,10,40,"Esun ku risibí boso, ta risibí Mi i esun ku risibí Mi, ta risibí esun ku a manda Mi."
MAT,Evangelio Segun Mateo,Mateo,NT,10,41,"Esun ku risibí un profeta, pasobra e ta profeta, lo haña rekompensa di un profeta i esun ku risibí un hòmber hustu, lo haña rekompensa di un hòmber hustu."
MAT,Evangelio Segun Mateo,Mateo,NT,10,42,"Mi ta sigurá boso: ken ku duna maske ta un glas di awa friu na un di mi disipelnan mas chikí pasobra e ta mi disipel, lo no keda sin haña su rekompensa.’"
MAT,Evangelio Segun Mateo,Mateo,NT,11,1,"Ora Hesus a kaba di duna su diesdos disipelnan instrukshon, El a bai for di ei pa bai duna siñansa i prediká den e siudatnan di e region ei."
MAT,Evangelio Segun Mateo,Mateo,NT,11,2,"Ora Huan Boutista, ku tabata den prizòn, a tende loke e Mesias tabata hasi, el a manda rospondi ku algun di su disipelnan p'E."
MAT,Evangelio Segun Mateo,Mateo,NT,11,3,Nan a puntra Hesus: ‘Ta Abo ta esun ku mester bini òf nos mester spera un otro?’
MAT,Evangelio Segun Mateo,Mateo,NT,11,4,Hesus a kontestá nan: ‘Bai konta Huan loke boso ta tende i mira:
MAT,Evangelio Segun Mateo,Mateo,NT,11,5,"siegu ta mira, hende lam ta kana, leproso ta kura, surdu ta tende, morto ta lanta i e bon notisia ta prediká na e pobernan."
MAT,Evangelio Segun Mateo,Mateo,NT,11,6,Felis ta esun ku no ta sintié ofendí dor di Mi.’
MAT,Evangelio Segun Mateo,Mateo,NT,11,7,"Ora e disipelnan di Huan tabata bai, Hesus a kuminsá papia ku e hendenan tokante Huan; El a bisa nan: ‘Ken boso a bai mira den desierto? Un pida kaña sakudí pa bientu?"
MAT,Evangelio Segun Mateo,Mateo,NT,11,8,"Ma si boso bisa Mi: “Nò”, ken boso a bai mira antó? Un hòmber bistí na paña di luho fini? Tende, hende ku ta bisti asina ei no, ta den palasio bo ta haña nan."
MAT,Evangelio Segun Mateo,Mateo,NT,11,9,Ta ken boso a bai mira antó? Un profeta? Mi ta bisa boso enberdat ta un profeta i asta mas ku un profeta!
MAT,Evangelio Segun Mateo,Mateo,NT,11,10,"Ta di e hòmber akí Dios ta bisa den Skritura: Mira, Mi ta manda mi mensahero Bo dilanti pa E prepará kaminda pa Bo."
MAT,Evangelio Segun Mateo,Mateo,NT,11,11,"Mi ta sigurá boso: di tur hende ku a nase riba mundu, niun no ta mas altu ku Huan Boutista, ma tòg esun ku ta di ménos importansia den reino di shelu, ta mas kuné."
MAT,Evangelio Segun Mateo,Mateo,NT,11,12,"For di tempu ku Huan Boutista tabata prediká te awor akí, reino di shelu a sufri di violensia i hende violento ta buska moda di gar'é."
MAT,Evangelio Segun Mateo,Mateo,NT,11,13,Lei di Moises i tur profeta te na tempu di Huan a bisa esaki di antemano.
MAT,Evangelio Segun Mateo,Mateo,NT,11,14,"I si boso ke kere Mi, aseptá ku Huan ta Elías ku mester a bini!"
MAT,Evangelio Segun Mateo,Mateo,NT,11,15,Esun ku tin orea skucha!
MAT,Evangelio Segun Mateo,Mateo,NT,11,16,"Awor ta ku kiko lo Mi por kompará e hendenan di e generashon akí? Wèl, nan ta manera mucha ku ta sinta riba plenchi. Nan ta yama otro mucha"
MAT,Evangelio Segun Mateo,Mateo,NT,11,17,i bisa nan: “Nos a toka kantika kontentu riba flùit ma boso no a balia; nos a kanta kantika di entiero ma boso no a yora.”
MAT,Evangelio Segun Mateo,Mateo,NT,11,18,Huan a bini i no ker a kome ni bebe i hende a laga sa ku e ta poseé pa demoño.
MAT,Evangelio Segun Mateo,Mateo,NT,11,19,"E Yu di hende a bini i e sí ta kome i bebe i hende a laga sa: “Mira un hòmber golos i buraché ei, amigu di kobradó di belasting i di hende ku no ta kumpli ku lei.” Ma sabiduria di Dios ta proba su mes ku echo.’"
MAT,Evangelio Segun Mateo,Mateo,NT,11,20,E ora ei Hesus a kuminsá skual e siudatnan kaminda El a hasi mayoria di su milagernan i ku tòg no ker a kombertí.
MAT,Evangelio Segun Mateo,Mateo,NT,11,21,"El a sklama: ‘Ai di bo, Korazin; Ai di bo, Betsaida! Si e mesun milagernan ku a tuma lugá serka boso, a tuma lugá na Tiro i Sidon, dia bieu e hendenan ei lo a bisti paña di rou i stroi shinishi riba nan kabes komo señal di kombershon!"
MAT,Evangelio Segun Mateo,Mateo,NT,11,22,Ma Ami ta bisa boso: dia di huisio e kastigu pa e hendenan di Tiro i Sidon lo ta ménos pisá ku boso kastigu!
MAT,Evangelio Segun Mateo,Mateo,NT,11,23,"I abo Kafárnao: N' ta subi bo ker a subi yega te shelu? Ta te den fièrnu lo bo kai awor! Pasobra si e mesun milagernan ku a tuma lugá serka bo hendenan, a tuma lugá na Sódoma, e siudat ei lo tabata eksistí te dia djawe."
MAT,Evangelio Segun Mateo,Mateo,NT,11,24,Ma Ami ta bisa boso: riba dia di huisio Sódoma lo pasa ménos kastigu ku boso.’
MAT,Evangelio Segun Mateo,Mateo,NT,11,25,"Den e tempu ei Hesus a bisa: ‘Tata, Señor di shelu i di tera! Mi ta gradisí Bo ku Bo a duna esnan simpel konosementu di e kosnan ku Bo a skonde pa esnan sabí i inteligente."
MAT,Evangelio Segun Mateo,Mateo,NT,11,26,"Sí, Tata, esei Bo a haña ta bon."
MAT,Evangelio Segun Mateo,Mateo,NT,11,27,"Tur kos mi Tata a duna Mi. Niun hende no konosé e Yu, sino ta Tata so; ni niun hende no konosé e Tata, sino e Yu so i esnan ku e Yu ke laga konosé e Tata."
MAT,Evangelio Segun Mateo,Mateo,NT,11,28,"Tur ku ta kansá i kargá, bini serka Mi i Ami lo duna boso sosiegu."
MAT,Evangelio Segun Mateo,Mateo,NT,11,29,"Tuma mi yugo riba boso skouder i siña di Mi, pasobra Mi ta mansu i humilde; i boso lo haña sosiegu."
MAT,Evangelio Segun Mateo,Mateo,NT,11,30,Pasobra mi yugo ta suave i mi karga ta lihé.’
MAT,Evangelio Segun Mateo,Mateo,NT,12,1,"Un dia di sabat, den e mesun temporada, Hesus tabata kana den e kunukunan di trigo. Su disipelnan a haña hamber, nan a kuminsá piki tapushi di trigo i kome e trigo."
MAT,Evangelio Segun Mateo,Mateo,NT,12,2,E fariseonan a mira loke tabata pasa i a bisa Hesus: ‘Ata wak nan! Bo disipelnan ta hasiendo loke no ta pèrmití riba dia di sabat.’
MAT,Evangelio Segun Mateo,Mateo,NT,12,3,El a kontestá nan: ‘Boso no a lesa kiko David a hasi ora e i su kompañeronan tabatin hamber?
MAT,Evangelio Segun Mateo,Mateo,NT,12,4,El a drenta kas di Señor i a kome e pan konsagrá ku e saserdotenan so mag kome.
MAT,Evangelio Segun Mateo,Mateo,NT,12,5,Boso no a lesa den lei ku riba sabat e saserdotenan ta kibra lei di sabat sin ta kulpabel?
MAT,Evangelio Segun Mateo,Mateo,NT,12,6,"Ami ta bisa boso, aki tin un ku ta mas importante ku tèmpel!"
MAT,Evangelio Segun Mateo,Mateo,NT,12,7,"Skritura ta bisa: “Mizerikòrdia Mi ke i no sakrifisio.” Si boso tabata sa kiko esei ta nifiká, boso lo no a kondená hende inosente."
MAT,Evangelio Segun Mateo,Mateo,NT,12,8,Pasobra e Yu di hende tin outoridat riba sabat.’
MAT,Evangelio Segun Mateo,Mateo,NT,12,9,"Hesus a bai for di ei i drenta nan snoa,"
MAT,Evangelio Segun Mateo,Mateo,NT,12,10,"kaminda tabatin un hòmber ku un man mankaron. Pa haña algu pa akusá Hesus di dje, nan a puntr'É: ‘Ta pèrmití pa kura hende riba sabat?’"
MAT,Evangelio Segun Mateo,Mateo,NT,12,11,"Hesus a kontestá: ‘Akaso un di boso lo keda sin saka su karné fo'i un buraku, si ta riba sabat e karné a kai aden?"
MAT,Evangelio Segun Mateo,Mateo,NT,12,12,Hende no tin muchu mas balor ku karné? Ke men antó ku ta pèrmití pa hasi bon riba sabat.’
MAT,Evangelio Segun Mateo,Mateo,NT,12,13,E ora ei El a bisa e hòmber: ‘Rèk bo man.’ E hòmber a rèk su man i e man a bira bon atrobe meskos ku e otro man.
MAT,Evangelio Segun Mateo,Mateo,NT,12,14,Ma e fariseonan a sali bai traha plan pa wak kon por kaba ku Hesus.
MAT,Evangelio Segun Mateo,Mateo,NT,12,15,"Hesus, konsiente di e kòmplòt kontra djE, a kita bai for di ei. Hopi hende tabata siguiÉ; El a kura tur e hende malunan."
MAT,Evangelio Segun Mateo,Mateo,NT,12,16,Hesus a prohibí nan di bisa ken E ta.
MAT,Evangelio Segun Mateo,Mateo,NT,12,17,"Asin'ei e palabranan, ku Dios a bisa pa medio di profeta Isaías, a keda kumplí:"
MAT,Evangelio Segun Mateo,Mateo,NT,12,18,"‘Ata mi Sirbidor ku Mi a skohe, esun ku Mi ta stima, legria di mi kurason. Lo Mi manda mi Spiritu riba djE; lo E proklamá mi hustisia na e nashonnan."
MAT,Evangelio Segun Mateo,Mateo,NT,12,19,Lo E no pleita ni grita; niun hende lo no tend'É papia duru riba kaya.
MAT,Evangelio Segun Mateo,Mateo,NT,12,20,"Lo E no kibra ni un sprichi doblá, ni paga un mecha ku ta djis huma, te ora E pone mi hustisia triunfá."
MAT,Evangelio Segun Mateo,Mateo,NT,12,21,Nashonnan lo pone nan speransa den djE.’
MAT,Evangelio Segun Mateo,Mateo,NT,12,22,"Nan a trese un hòmber serka Hesus; e hòmber tabata siegu i surdu, pasobra e tabata poseé. Hesus a kur'é i e hòmber por a papia i mira."
MAT,Evangelio Segun Mateo,Mateo,NT,12,23,Henter e multitut a keda asombrá i nan tabata puntra: ‘Por ta posibel ku ta e hòmber akí ta e Yu di David?’
MAT,Evangelio Segun Mateo,Mateo,NT,12,24,"Ora e fariseonan a tende kiko a pasa, nan a laga sa: ‘Ta ku yudansa di Belzebul, hefe di demoño, so, E por saka demoño.’"
MAT,Evangelio Segun Mateo,Mateo,NT,12,25,"Hesus, ku tabata sa kiko nan tabata pensa, a bisa nan: ‘Tur reino ku ta dividí, lo kaba na nada. Niun siudat i kas di famia ku ta dividí, no por keda eksistí."
MAT,Evangelio Segun Mateo,Mateo,NT,12,26,"Si satanas ta saka satanas, su reino ta dividí, anto e ora ei su reino no por keda eksistí."
MAT,Evangelio Segun Mateo,Mateo,NT,12,27,"Awor si Mi ta saka demoño ku yudansa di Belzebul, ta ku ken su yudansa boso mes siguidónan ta saka demoño? Si boso sigui pensa asina, nan mes ta husga boso."
MAT,Evangelio Segun Mateo,Mateo,NT,12,28,"Ma si ta ku yudansa di Dios su Spiritu Mi ta saka demoño, esei ke men ku ya kaba reino di Dios a yega serka boso."
MAT,Evangelio Segun Mateo,Mateo,NT,12,29,Niun hende no por drenta kas di un hòmber fuerte i hòrta su kosnan sin mar'é promé. Ta asin'ei so por kohe su kosnan.
MAT,Evangelio Segun Mateo,Mateo,NT,12,30,"Esun ku no ta na mi fabor, ta kontra Mi i esun ku no yuda Mi pone huntu, ta plama."
MAT,Evangelio Segun Mateo,Mateo,NT,12,31,"P'esei Mi ta bisa boso: hende por haña pordon di tur piká ku e hasi i tur kos malu ku e papia. Ma esun ku blasfemá Spiritu Santu, lo no haña pordon."
MAT,Evangelio Segun Mateo,Mateo,NT,12,32,"Esun ku papia un palabra kontra e Yu di hende, lo haña pordon, ma esun ku papia kontra Spiritu Santu, lo no haña pordon. Ni den e tempu akí, ni den e tempu ku ta bini."
MAT,Evangelio Segun Mateo,Mateo,NT,12,33,"Si boso aseptá ku un palu di fruta ta bon, su frutanan tambe mester ta bon. Si boso aseptá ku un palu ta malu, su frutanan tambe mester ta malu. Pasobra ta na e fruta ta konosé e palu!"
MAT,Evangelio Segun Mateo,Mateo,NT,12,34,"Rasa di kolebra! Kon boso, ku ta mal hende, por papia kos bon? Pasobra boka ta papia loke kurason ta yená kuné."
MAT,Evangelio Segun Mateo,Mateo,NT,12,35,Un bon hende ta saka kos bon for di su mangasina di kos bon; un mal hende ta saka kos malu for di su mangasina di kos malu.
MAT,Evangelio Segun Mateo,Mateo,NT,12,36,"Mi ta bisa boso: riba dia di huisio, hende lo mester duna kuenta di kada palabra sin sentido, ku nan a yega di papia."
MAT,Evangelio Segun Mateo,Mateo,NT,12,37,Pasobra ta bo mes palabranan lo demostrá si bo ta inosente òf si mester kondená bo.’
MAT,Evangelio Segun Mateo,Mateo,NT,12,38,"Algun dòktor di lei i fariseo a bisa Hesus: ‘Maestro, nos ke pa bo duna un señal pa mustra nos ku Dios ta ku bo.’"
MAT,Evangelio Segun Mateo,Mateo,NT,12,39,"Hesus a bisa nan: ‘Generashon perverso i malbado, ku ta pidi señal, e úniko señal ku boso lo haña, ta e señal di profeta Yonas."
MAT,Evangelio Segun Mateo,Mateo,NT,12,40,"Pasobra manera Yonas a keda tres dia i tres anochi den barika di e piská grandi, asina ei e Yu di hende lo keda tres dia i tres anochi den barika di tera."
MAT,Evangelio Segun Mateo,Mateo,NT,12,41,"Dia di huisio, e hendenan di Nínive lo lanta huntu ku e hendenan di e generashon akí i kondená nan. Pasobra nan a arepentí, ora nan a tende predikashi di Yonas. I mira, aki tin algu superior na Yonas."
MAT,Evangelio Segun Mateo,Mateo,NT,12,42,"Reina di Sheba tambe lo lanta dia di huisio huntu ku e hendenan di e generashon akí i lo e kondená nan. Pasobra el a sali fo'i un ekstremo di mundu pa skucha rei Salomon su palabranan di sabiduria i mira, aki tin algu superior na Salomon."
MAT,Evangelio Segun Mateo,Mateo,NT,12,43,"Ora un mal spiritu sali for di un hende, e ta pasa den lugá seku pa buska un lugá di sosiegu, sin por haña esei."
MAT,Evangelio Segun Mateo,Mateo,NT,12,44,"E ta bisa: “Mi ta bai kas bèk for di kaminda mi a sali.” Anto ora e bai bèk, e ta haña e kas bashí, bon limpiá i nèchi drechá."
MAT,Evangelio Segun Mateo,Mateo,NT,12,45,"E ora ei e ta bai buska shete otro mal spiritu, pió ku e mes; nan ta drenta i forma nan bibá. E hòmber su situashon ta bira pió ku e tabata na kuminsamentu. Asina lo pasa ku e generashon malbado akí!’"
MAT,Evangelio Segun Mateo,Mateo,NT,12,46,"Miéntras Hesus tabata papia ku e hendenan, ata su mama i su rumannan a bin para pafó; nan tabata buska moda di papia kunÉ."
MAT,Evangelio Segun Mateo,Mateo,NT,12,47,Un hende a bis'É: ‘Bo mama i bo rumannan ta pará pafó; nan ke papia ku Bo.’
MAT,Evangelio Segun Mateo,Mateo,NT,12,48,Hesus a kontestá esun ku a papia kunÉ: ‘Ken ta mi mama? Ken ta mi rumannan?’
MAT,Evangelio Segun Mateo,Mateo,NT,12,49,"El a mustra den direkshon di su disipelnan i a bisa: ‘Wak, ata mi mama i mi rumannan akí!"
MAT,Evangelio Segun Mateo,Mateo,NT,12,50,"Ken ku hasi boluntat di mi Tata ku ta den shelu, ta mi ruman hòmber, mi ruman muhé, mi mama.’"
MAT,Evangelio Segun Mateo,Mateo,NT,13,1,"E dia ei, Hesus a sali fo'i kas bai sinta kantu di lago."
MAT,Evangelio Segun Mateo,Mateo,NT,13,2,"Komo un grupo grandi di hende a bini huntu pa tende su siñansa, El a drenta un boto i kai sinta. Henter e multitut tabata pará na kantu."
MAT,Evangelio Segun Mateo,Mateo,NT,13,3,El a konta nan hopi kos pa medio di parábola. El a bisa nan: ‘Un sembradó a sali bai sembra.
MAT,Evangelio Segun Mateo,Mateo,NT,13,4,"Ora e tabata sembra, un parti di e simia a kai riba kaminda. Para a pasa i kome nan."
MAT,Evangelio Segun Mateo,Mateo,NT,13,5,"Un otro parti a kai meimei di piedra, kaminda no tin muchu tera. E simia a sali umbe, pasobra ei e tera no tabata hundu."
MAT,Evangelio Segun Mateo,Mateo,NT,13,6,"Ora solo a sali, el a kima e mata i e mata ku no tabatin bon rais, a seka."
MAT,Evangelio Segun Mateo,Mateo,NT,13,7,"Un otro parti di e simia a kai meimei di sumpiña. Ora e sumpiñanan a krese, nan a stek e mata ku a spreit."
MAT,Evangelio Segun Mateo,Mateo,NT,13,8,"Ma un otro parti di e simia a kai den bon tera i duna fruta. Algun mata a duna shen be, otro sesenta i algun otro a duna trinta be mas tantu fruta ku loke a sembra."
MAT,Evangelio Segun Mateo,Mateo,NT,13,9,"Esun ku tin orea, tende!’"
MAT,Evangelio Segun Mateo,Mateo,NT,13,10,E disipelnan a aserká Hesus i puntr'É: ‘Pakiko Bo ta papia den parábola ku e hendenan?’
MAT,Evangelio Segun Mateo,Mateo,NT,13,11,"El a kontestá nan: ‘Pasobra boso sí a haña komprondementu di e sekretonan di reino di shelu, ma nan no."
MAT,Evangelio Segun Mateo,Mateo,NT,13,12,"Ke men esun ku tin hopi, lo haña mas tantu ainda, ma esun ku no tin, asta e tiki ku e tin, lo kita fo'i dje."
MAT,Evangelio Segun Mateo,Mateo,NT,13,13,"Mi ta papia ku nan den parábola pasobra: maske nan wak, nan no ta mira nada; i maske nan tende, nan no ta skucha ni komprondé nada."
MAT,Evangelio Segun Mateo,Mateo,NT,13,14,"Ke men ku e palabranan di Dios, den e buki di profeta Isaías, ta trata tokante nan: “Boso lo skucha bon, tòg boso lo no komprondé; Boso lo wak bon, tòg boso lo no mira."
MAT,Evangelio Segun Mateo,Mateo,NT,13,15,"Pasobra kurason di e pueblo akí a bira duru, nan a tapa nan orea, plak nan wowo sera, pa nan wowo no mira, ni nan orea no tende, ni nan mente no komprondé, pa nan no kombertí i Ami kura nan.”"
MAT,Evangelio Segun Mateo,Mateo,NT,13,16,"Ma boso, esta felis boso ta ku boso wowo ta mira i boso orea ta tende."
MAT,Evangelio Segun Mateo,Mateo,NT,13,17,"Mi ta sigurá boso: hopi profeta i hende hustu a anhelá pa mira loke boso ta mira, ma nan no a mir'é; di tende loke boso ta tende, ma nan no a tend'é."
MAT,Evangelio Segun Mateo,Mateo,NT,13,18,"Boso, skucha nifikashon di e parábola di e sembradó."
MAT,Evangelio Segun Mateo,Mateo,NT,13,19,"Ken ku tende e palabra di e reino i no komprond'é, ta pasobra e malbado ta kore bin ranka e palabra for di den su kurason. Esei ta e simia ku a kai riba kaminda."
MAT,Evangelio Segun Mateo,Mateo,NT,13,20,E simia ku a kai meimei di piedra ta esun ku ta risibí e palabra kontentu ora e tend'é.
MAT,Evangelio Segun Mateo,Mateo,NT,13,21,"Ma djis pa un tempu; e no ta saka bon rais. Ora ku pa motibu di e palabra, e hañ'é ku persekushon i tribulashon, e ta stòp di kere mesora."
MAT,Evangelio Segun Mateo,Mateo,NT,13,22,"E simia ku a kai meimei di sumpiña, ta esun ku ta tende e palabra, ma kosnan di mundu ta preokup'é hopi i rikesa ta gañ'é. Tur e kosnan akí ta stek e palabra i e no ta karga fruta."
MAT,Evangelio Segun Mateo,Mateo,NT,13,23,"Pero e simia ku a kai den bon tera, ta hende ku ta skucha e palabra i komprond'é. Algun di nan ta manera e tapushinan ku a duna shen be mas tantu fruta, algun manera esnan ku a duna sesenta be mas tantu fruta, i algun di nan manera esnan ku a duna trinta be mas tantu fruta.’"
MAT,Evangelio Segun Mateo,Mateo,NT,13,24,Hesus a duna nan un otro parábola. El a bisa nan: ‘Reino di shelu ta asin'akí. Un dia un hòmber a sembra bon simia den su kunuku.
MAT,Evangelio Segun Mateo,Mateo,NT,13,25,"Ma miéntras tur hende tabata drumi anochi, e hòmber su enemigu a bin sembra yerba shimaron meimei di e trigo i bai."
MAT,Evangelio Segun Mateo,Mateo,NT,13,26,"Ora ku e matanan a sali i haña fruta, tabatin yerba shimaron tambe den nan."
MAT,Evangelio Segun Mateo,Mateo,NT,13,27,"E kriánan dje doño di kas a bini serka dje i a bis'é: “Shon, n' ta bon simia bo a planta den bo kunuku? Ta kon bini tin yerba shimaron antó?”"
MAT,Evangelio Segun Mateo,Mateo,NT,13,28,E doño a kontestá: “Ta un enemigu a hasi e kos ei.” E kriánan a sigui bisa: “Shon ke pa nos bai ranka e yerba shimaron antó?”
MAT,Evangelio Segun Mateo,Mateo,NT,13,29,"“No hasié, pa boso no ranka trigo samsam ku e yerba shimaron."
MAT,Evangelio Segun Mateo,Mateo,NT,13,30,"Laga nan tur dos krese huntu numa te tempu di kosecha. Anto e ora ei lo mi bisa esnan ku ta rekohé kosecha pa nan piki e yerba shimaron promé i mar'é na bòshi pa kim'é, ma e trigo nan mester hunta pon'é den mi mangasina.” ’"
MAT,Evangelio Segun Mateo,Mateo,NT,13,31,Hesus a duna nan un otro parábola; El a bisa nan: ‘Reino di shelu ta asin'akí. Un hende ta planta un simia di mòster den su kunuku.
MAT,Evangelio Segun Mateo,Mateo,NT,13,32,"Ta e simia di mas chikí, ma ora e krese, e ta bira e mata di mas grandi entre e otro matanan den hofi. P'esei para ta bin traha nèshi den su takinan.’"
MAT,Evangelio Segun Mateo,Mateo,NT,13,33,Tambe Hesus a konta nan un otro parábola; El a bisa nan: ‘Reino di shelu ta asin'akí. Un muhé ta kohe zürdeg hinka den tres midí di hariña te ora e zürdeg plama den henter e mansa.’
MAT,Evangelio Segun Mateo,Mateo,NT,13,34,Tur e kosnan akí Hesus a bisa e multitut pa medio di parábola. E no tabata keda sin usa parábola pa bisa nan algu.
MAT,Evangelio Segun Mateo,Mateo,NT,13,35,Asina e palabranan akí di e profeta a keda kumplí: Lo mi papia pa medio di parábola. Lo mi deklará kosnan skondí for di kuminsamentu di mundu.
MAT,Evangelio Segun Mateo,Mateo,NT,13,36,"Ora Hesus a laga e multitut bai i a drenta kas, su disipelnan a bin bis'É: ‘Splika nos ta kiko e parábola di yerba shimaron ta enserá.’"
MAT,Evangelio Segun Mateo,Mateo,NT,13,37,Hesus a kontestá: ‘E sembradó ku ta sembra bon simia ta e Yu di hende;
MAT,Evangelio Segun Mateo,Mateo,NT,13,38,e kunuku ta mundu i e bon simia ta e hendenan ku ta pertenesé na e reino. E yerba shimaron ta e hendenan ku ta pertenesé na e malbado.
MAT,Evangelio Segun Mateo,Mateo,NT,13,39,Anto e enemigu ku ta sembra nan ta diabel. E kosecha ta fin di tempu i esnan ku kosechá ta e angelnan.
MAT,Evangelio Segun Mateo,Mateo,NT,13,40,"Meskos ku ta hunta yerba shimaron i kim'é den kandela, asina lo sosodé fin di tempu tambe."
MAT,Evangelio Segun Mateo,Mateo,NT,13,41,"E Yu di hende lo manda su angelnan pa separá e hasidónan di maldat, esta tur hende ku ta pone otro hende peka."
MAT,Evangelio Segun Mateo,Mateo,NT,13,42,"E angelnan lo tira e hendenan akí den fòrnu kayente. Ei nan lo yora i morde djente, di doló."
MAT,Evangelio Segun Mateo,Mateo,NT,13,43,"Anto e ora ei, e hustunan lo bria manera solo den reino di nan Tata. Esun ku tin orea, tende!"
MAT,Evangelio Segun Mateo,Mateo,NT,13,44,"Reino di shelu ta asin'akí. Tabatin un tesoro skondí den un tereno. Un hende a deskubrié, koba un buraku der'é i di kontentu el a bende tur kos ku e tabatin i a kumpra e tereno ei."
MAT,Evangelio Segun Mateo,Mateo,NT,13,45,"Reino di shelu ta asin'akí tambe. Un hòmber ku tabata buska pèrla bunita,"
MAT,Evangelio Segun Mateo,Mateo,NT,13,46,a deskubrí un pèrla di hopi balor. El a bai bende tur kos ku e tabatin i a kumpra e pèrla.
MAT,Evangelio Segun Mateo,Mateo,NT,13,47,Reino di shelu ta asin'akí tambe. E ta manera un reda ku nan a tira den laman i ku a kohe tur sorto di piská.
MAT,Evangelio Segun Mateo,Mateo,NT,13,48,"Ora e reda tabata yen, a hal'é na kantu, kai sinta i pone bon piská den un hèmber, mal piská a tira afó."
MAT,Evangelio Segun Mateo,Mateo,NT,13,49,Meskos lo sosodé na fin di tempu tambe. Angelnan lo separá e malbadonan for di e hustunan.
MAT,Evangelio Segun Mateo,Mateo,NT,13,50,"Nan lo tira e malbadonan den fòrnu di kandela; ei nan lo yora i morde djente, di doló."
MAT,Evangelio Segun Mateo,Mateo,NT,13,51,Boso ta komprondé tur e kosnan akí?’ E disipelnan a kontestá: ‘Sí.’
MAT,Evangelio Segun Mateo,Mateo,NT,13,52,Hesus a sigui bisa: ‘P'esei un dòktor di lei ku a bira disipel den reino di Dios ta meskos ku un doño di kas ku ta saka kos nobo i kos bieu for di loke e tin na stòk.’
MAT,Evangelio Segun Mateo,Mateo,NT,13,53,"Despues ku Hesus a kaba di konta e parábolanan akí, El a bai for di ei."
MAT,Evangelio Segun Mateo,Mateo,NT,13,54,Hesus a bai su mes pueblo bèk i aya E tabata duna siñansa den snoa. E hendenan a keda asombrá i puntra: ‘Ta di unda el a sali ku e sabiduria ei i ku e poder pa hasi milager?
MAT,Evangelio Segun Mateo,Mateo,NT,13,55,"No ta Hesus, yu di e karpinté? Su mama no yama Maria i Hakobo, Hosé, Hudas i Simon no ta su ruman?"
MAT,Evangelio Segun Mateo,Mateo,NT,13,56,"I su ruman muhénan, no ta serka nos aki nan tur tambe ta biba? Ta di unda antó e hòmber akí a sali ku e kosnan akí?’"
MAT,Evangelio Segun Mateo,Mateo,NT,13,57,"Nan a sinti nan mes ofendí dor di djE. Ma Hesus a kontestá nan: ‘Ta honra un profeta tur kaminda, ménos den su mes stat i den su mes kas.’"
MAT,Evangelio Segun Mateo,Mateo,NT,13,58,"Hesus no a hasi muchu milager einan, pa motibu di nan falta di fe."
MAT,Evangelio Segun Mateo,Mateo,NT,14,1,Den e tempu ei gobernador Heródes di Galilea a bin tende tokante Hesus.
MAT,Evangelio Segun Mateo,Mateo,NT,14,2,El a bisa su kriánan: ‘Ta Huan Boutista! El a lanta for di morto; p'esei e tin poder pa hasi milager!’
MAT,Evangelio Segun Mateo,Mateo,NT,14,3,"A sosodé ku Heródes a manda kohe Huan, bui e i ser'é den prizòn pa motibu di Heródias, señora di su ruman hòmber Filipo."
MAT,Evangelio Segun Mateo,Mateo,NT,14,4,"Pasobra Huan tabata bisa Heródes: ‘No ta pèrmití pa bo biba ku Heródias.’,"
MAT,Evangelio Segun Mateo,Mateo,NT,14,5,"Ounke Heródes ker a laga mat'é, e no a hasié pasobra e tabatin miedu di e pueblo. Ta asina ku nan tabata konsiderá Huan un profeta."
MAT,Evangelio Segun Mateo,Mateo,NT,14,6,"Dia a selebrá Heródes su aña, e yu muhé di Heródias a presentá un baile dilanti di e invitadonan i e baile a deleitá Heródes."
MAT,Evangelio Segun Mateo,Mateo,NT,14,7,P'esei Heródes a primintí bou di huramentu di dun'é kiko ku e pidié.
MAT,Evangelio Segun Mateo,Mateo,NT,14,8,Riba instigashon di su mama e hobensita a bisa: ‘Mi ke pa bo duna mi kabes di Huan Boutista riba un skalchi.’
MAT,Evangelio Segun Mateo,Mateo,NT,14,9,"Heródes a bira tristu, ma el a duna òrdu pa hasi loke e hobensita a pidié, pasobra el a hura dilanti di su invitadonan."
MAT,Evangelio Segun Mateo,Mateo,NT,14,10,El a manda un hende prizòn bai kap Huan su kabes kita afó.
MAT,Evangelio Segun Mateo,Mateo,NT,14,11,Nan a trese e kabes riba un skalchi i pas'é pa e hobensita ku na su turno a hib'é pa su mama.
MAT,Evangelio Segun Mateo,Mateo,NT,14,12,E disipelnan di Huan a bin kohe e kadaver i der'é. Despues nan a bai konta Hesus kiko a pasa.
MAT,Evangelio Segun Mateo,Mateo,NT,14,13,"Ora Hesus a tende tur e kosnan akí, El a kita bai for di e lugá ei. Ku boto El a bai un lugá solitario. Ora e hendenan a tende, nan a sali for di e siudatnan i siguiÉ na pia."
MAT,Evangelio Segun Mateo,Mateo,NT,14,14,"Ora Hesus a sali for di e boto i mira e multitut grandi, El a haña duele di nan i a kura nan enfermonan."
MAT,Evangelio Segun Mateo,Mateo,NT,14,15,"Komo ya a bira hopi lat, e disipelnan a bin bisa Hesus: ‘E lugá akí ta solitario i ta lat kaba. Manda e hendenan akí bai ya nan por kumpra kuminda pa nan mes.’"
MAT,Evangelio Segun Mateo,Mateo,NT,14,16,Hesus a bisa nan: ‘Nan no tin nodi di bai. Boso mes duna nan di kome.’
MAT,Evangelio Segun Mateo,Mateo,NT,14,17,Nan a kontestá: ‘Ma ta sinku pan i dos piská so nos tin aki.’
MAT,Evangelio Segun Mateo,Mateo,NT,14,18,Anto Hesus a bisa: ‘Trese nan pa Mi.’
MAT,Evangelio Segun Mateo,Mateo,NT,14,19,"El a manda e hendenan kai sinta riba yerba. E ora ei Hesus a kohe e sinku pan- i e dos piskánan; El a hisa su kara na shelu i gradisí Dios. Despues El a kibra e pannan i duna su disipelnan, ku a parti pa e hendenan."
MAT,Evangelio Segun Mateo,Mateo,NT,14,20,Tur hende a kome barika yen. E disipelnan a yena diesdos makutu yen yen ku loke a sobrá dje pannan.
MAT,Evangelio Segun Mateo,Mateo,NT,14,21,"Un kantidat di sinku mil hòmber a kome di e pan, sin konta e muhé i e muchanan ku tabat'ei."
MAT,Evangelio Segun Mateo,Mateo,NT,14,22,"Djis despues Hesus a manda su disipelnan drenta boto, krusa lago promé kunÉ. E mes a keda pa E manda e multitut bai kas."
MAT,Evangelio Segun Mateo,Mateo,NT,14,23,"Despues ku El a manda e hendenan bai, El a bai resa E so den seru. Ora anochi a sera, El a keda E so kantu di laman."
MAT,Evangelio Segun Mateo,Mateo,NT,14,24,"E boto a yega na un bon distansia for di tera kaba i tabata pasa trabou pa bai dilanti, pasobra bientu tabata kontrali."
MAT,Evangelio Segun Mateo,Mateo,NT,14,25,"Durante e di kuater warda, Hesus a kana riba awa bai serka e disipelnan."
MAT,Evangelio Segun Mateo,Mateo,NT,14,26,"Ora nan a mira Hesus ta kana riba awa, nan a drenta pániko i bisa: ‘Ta spiritu!’ i nan a grita di miedu."
MAT,Evangelio Segun Mateo,Mateo,NT,14,27,"Mesora Hesus a kuminsá papia ku nan i bisa: ‘Keda trankil, t'Ami, no tene miedu!’"
MAT,Evangelio Segun Mateo,Mateo,NT,14,28,"Awor Pedro a rospondé: ‘Señor, si ta Abo, laga mi kana riba awa bini serka Bo!’"
MAT,Evangelio Segun Mateo,Mateo,NT,14,29,Hesus a bis'é: ‘Bini numa.’ Pedro a sali for di e boto i a kana riba awa bai serka Hesus.
MAT,Evangelio Segun Mateo,Mateo,NT,14,30,"Ma ora el a sinti e bientu fuerte, el a haña miedu i a kuminsá senk. El a grita: ‘Señor, salba mi!’"
MAT,Evangelio Segun Mateo,Mateo,NT,14,31,"Mesora Hesus a rèk man, koh'é tene i bis'é: ‘Hende di poko fe, pakiko bo a kuminsá duda?’"
MAT,Evangelio Segun Mateo,Mateo,NT,14,32,"Ora nan a drenta den e boto, bientu a kalma."
MAT,Evangelio Segun Mateo,Mateo,NT,14,33,"E disipelnan den e boto a hinka rudia p'E i bisa: ‘Enberdat, Abo ta Yu di Dios.’"
MAT,Evangelio Segun Mateo,Mateo,NT,14,34,Hesus i su disipelnan a krusa e lago i a yega region di Genesarèt.
MAT,Evangelio Segun Mateo,Mateo,NT,14,35,E hendenan di e region ei a rekonosé Hesus i a plama e notisia den henter bisindario. P'esei e hendenan a trese tur esnan ku tabata malu serka djE i
MAT,Evangelio Segun Mateo,Mateo,NT,14,36,nan tabata rog'É pa e enfermonan por a djis mishi ku un punta di su paña. Tur esnan ku a mishi kunÉ a kura.
MAT,Evangelio Segun Mateo,Mateo,NT,15,1,Algun fariseo i dòktor di lei for di Herusalèm a aserká Hesus.
MAT,Evangelio Segun Mateo,Mateo,NT,15,2,Nan a puntr'É: ‘Pakiko bo disipelnan ta kibra ku tradishon di nos antepasadonan? Nan no ta laba man promé ku nan kome pan.’
MAT,Evangelio Segun Mateo,Mateo,NT,15,3,El a kontestá: ‘Pakiko antó boso ta kibra ku mandamentu di Dios pa boso tradishonnan?
MAT,Evangelio Segun Mateo,Mateo,NT,15,4,Dios a bisa: “Honra bo mama i bo tata” i tambe: “Es ku maldishoná su mama òf su tata ta haña kastigu di morto.”
MAT,Evangelio Segun Mateo,Mateo,NT,15,5,"Ma boso ta bisa: “Si un hende bisa su mama òf tata ku algu ku lo e por a yuda nan kuné ta un ofrenda dediká na Dios,"
MAT,Evangelio Segun Mateo,Mateo,NT,15,6,"e ora ei, e no tin nod'i sostené i honra nan.” Asin'ei boso a kita tur outoridat for di palabra di Dios pa boso sigui boso tradishonnan."
MAT,Evangelio Segun Mateo,Mateo,NT,15,7,"Hipókritanan, profeta Isaías a deskribí boso bon bon ora el a bisa:"
MAT,Evangelio Segun Mateo,Mateo,NT,15,8,"E pueblo akí, Dios ta bisa, ta alabá mi ku nan boka so, ma den nan kurason nan ta leu fo'i Mi."
MAT,Evangelio Segun Mateo,Mateo,NT,15,9,Nan adorashon no ta sirbi pa nada; Nan doktrina no ta nada mas ku tradishon di hende.’
MAT,Evangelio Segun Mateo,Mateo,NT,15,10,Hesus a yama e hendenan huntu i a bisa nan: ‘Skucha Mi i komprondé Mi.
MAT,Evangelio Segun Mateo,Mateo,NT,15,11,"No ta loke ta drenta boka di un hende ta hasié impuru, ma loke ta sali for di su boka.’"
MAT,Evangelio Segun Mateo,Mateo,NT,15,12,E disipelnan a bin puntr'É: ‘Bo tabata sa ku e fariseonan a sinti nan mes ofendí ora nan a tende loke Bo a bisa?’
MAT,Evangelio Segun Mateo,Mateo,NT,15,13,"Hesus a kontestá nan: ‘Mi Tata ku ta den shelu, lo ranka tur mata ku E mes no a planta ku rais ku tur!"
MAT,Evangelio Segun Mateo,Mateo,NT,15,14,"No preokupá boso ku e fariseonan. Nan ta lider siegu ku ta guia otro siegu. Ma si un siegu guia un otro siegu, nan tur dos ta kai den buraku.’"
MAT,Evangelio Segun Mateo,Mateo,NT,15,15,"E ora ei, Pedro a pidiÉ: ‘Splika nos e komparashon ku Bo a konta e fariseonan.’"
MAT,Evangelio Segun Mateo,Mateo,NT,15,16,Hesus a bisa nan: ‘Asina tiki komprondementu boso tambe tin ainda?
MAT,Evangelio Segun Mateo,Mateo,NT,15,17,Boso no ta komprondé ku tur loke drenta den boka di un hende ta bai den su barika i e ta sak'é bèk?
MAT,Evangelio Segun Mateo,Mateo,NT,15,18,"Loke sali for di boka di un hende, ta sali for di su kurason i ta e kosnan ei ta hasié impuru."
MAT,Evangelio Segun Mateo,Mateo,NT,15,19,"For di kurason di hende ta sali: pensamentu malu, matamentu, kibramentu di fidelidat di matrimonio, inmoralidat, ladronisia, testimonio falsu i papiamentu riba hende."
MAT,Evangelio Segun Mateo,Mateo,NT,15,20,Ta tur e kosnan akí ta hasi hende impuru; kome sin laba man promé no ta hasié impuru.’
MAT,Evangelio Segun Mateo,Mateo,NT,15,21,For di einan Hesus a kohe kaminda pa region di Tiro i Sidon.
MAT,Evangelio Segun Mateo,Mateo,NT,15,22,"Awor un señora kanaanita, ku tabata biba den e region ei, a aserká Hesus gritando: ‘Tene piedat di mi, Señor, Yu di David! Mi yu muhé ta poseé: e ta hopi malu.’"
MAT,Evangelio Segun Mateo,Mateo,NT,15,23,Ma Hesus no a kontest'é niun pia di palabra. Su disipelnan a bai serka Hesus i a bis'É: ‘Manda e muhé akí bai; e ta kana grita nos tras.’
MAT,Evangelio Segun Mateo,Mateo,NT,15,24,Awor Hesus a kontestá e señora i bisa: ‘Ta serka e karnénan pèrdí di pueblo di Israel so a manda Mi.’
MAT,Evangelio Segun Mateo,Mateo,NT,15,25,"E muhé a bai serka djE, hinka rudia su dilanti i bisa: ‘Señor, yuda mi!’"
MAT,Evangelio Segun Mateo,Mateo,NT,15,26,Ma Hesus a kontest'é: ‘No ta bon pa tira pan di e muchanan pa kachó.’
MAT,Evangelio Segun Mateo,Mateo,NT,15,27,"E señora a rospondé: ‘Bèrdat, Señor, pero e kachónan bou di mesa tambe ta kome wiriwiri ku nan doño laga kai!’"
MAT,Evangelio Segun Mateo,Mateo,NT,15,28,"E ora ei Hesus a bis'é: ‘Señora, bo fe ta grandi. Sosodé ku bo manera bo ke.’ I na e mes momento ei su yu muhé a bira bon atrobe."
MAT,Evangelio Segun Mateo,Mateo,NT,15,29,"Hesus a bai for di einan; El a yega banda di lago di Galilea, subi seru i kai sinta."
MAT,Evangelio Segun Mateo,Mateo,NT,15,30,"Un multitut grandi a trese nan hendenan lam, mankaron, siegu, muda i hopi otro enfermo i pone e hendenan akí na pia di Hesus. I El a kura nan."
MAT,Evangelio Segun Mateo,Mateo,NT,15,31,"E multitut a keda asombrá, ora nan a mira muda papia, hende mankaron kura, hende lam kana i siegu mira. I nan a alabá e Dios di Israel."
MAT,Evangelio Segun Mateo,Mateo,NT,15,32,"Hesus a yama su disipelnan i bisa: ‘Mi tin duele di e hendenan akí, pasobra nan tin tres dia kaba serka Mi i nan no tin nada di kome. Mi no ke manda nan bai kas stoma bashí pa nan no kai flou na kaminda.’"
MAT,Evangelio Segun Mateo,Mateo,NT,15,33,Su disipelnan a kontest'É: ‘Unda por haña tantu pan asina na e lugá solitario akí pa asina tantu hende kome yena nan barika?’
MAT,Evangelio Segun Mateo,Mateo,NT,15,34,‘Kuantu pan boso tin?’ Hesus a puntra i nan a kontestá: ‘Shete i algun piská chikí.’
MAT,Evangelio Segun Mateo,Mateo,NT,15,35,Hesus a manda tur hende sinta abou na suela.
MAT,Evangelio Segun Mateo,Mateo,NT,15,36,"Despues El a kohe e shete pan- ku e piskánan, gradisí Dios, kibra nan i duna su disipelnan i nan a parti pa e hendenan."
MAT,Evangelio Segun Mateo,Mateo,NT,15,37,Tur hende a kome yena nan barika. Tambe e disipelnan a yena shete makutu grandi ku pida pida pan ku a sobra.
MAT,Evangelio Segun Mateo,Mateo,NT,15,38,"Na tur kuater mil hòmber a kome di e kuminda, ke men sin konta e muhénan i e muchanan."
MAT,Evangelio Segun Mateo,Mateo,NT,15,39,"Despues ku Hesus a laga e hendenan bai, El a drenta boto i a sigui pa region di Magadan."
MAT,Evangelio Segun Mateo,Mateo,NT,16,1,Sierto fariseo i saduseo a aserká Hesus pa purba lag'É kai den trampa i p'esei nan a pidiÉ un señal pa mustra nan ku Dios tabata kunÉ.
MAT,Evangelio Segun Mateo,Mateo,NT,16,2,"Hesus a kontestá nan: ‘Atardi boso ta bisa: “Ta bai tin bon wer, pasobra shelu ta kòrá!”"
MAT,Evangelio Segun Mateo,Mateo,NT,16,3,"Anto mainta trempan boso ta bisa: “Ta bai tin mal tempu, pasobra shelu ta kòrá i skur.” Boso por wak shelu i bisa ki sorto di wer ta na kaminda, ma e señalnan ku ta tuma lugá den e tempu akí boso no por interpretá."
MAT,Evangelio Segun Mateo,Mateo,NT,16,4,"Un generashon malbado i perverso ta pidi señal, ma nan lo no haña ningun señal ku no ta e señal di Yonas.’ El a kita bai, laga nan."
MAT,Evangelio Segun Mateo,Mateo,NT,16,5,"Ora nan a bai na otro banda di lago, e disipelnan a lubidá di bini ku pan."
MAT,Evangelio Segun Mateo,Mateo,NT,16,6,Hesus a bisa nan: ‘Paga tinu! Libra boso di zürdeg di e fariseo i saduseonan.’
MAT,Evangelio Segun Mateo,Mateo,NT,16,7,"Nan tabata papia ku otro tokante e situashon i bisa: ‘E ta bisa asina, pasobra nos no a bini ku pan.’"
MAT,Evangelio Segun Mateo,Mateo,NT,16,8,Hesus ku a ripará esei a bisa nan: ‘Pakiko boso ta diskutí si boso tin pan òf no? Te ainda boso no ta komprondé?
MAT,Evangelio Segun Mateo,Mateo,NT,16,9,Boso no ta kòrda dia Mi a kibra e sinku pannan pa e sinku mil hendenan ta kuantu makutu boso a yena ku e pidanan ku a sobra?
MAT,Evangelio Segun Mateo,Mateo,NT,16,10,"I ora Mi a kibra e shete pannan pa parti pa e kuater mil hendenan, kuantu makutu grandi boso a yena?"
MAT,Evangelio Segun Mateo,Mateo,NT,16,11,Ta kon por ta antó ku boso no ta komprondé ku no ta tokante pan Mi tabata papia ku boso? Ma tene kuidou ku zürdeg di e fariseo i saduseonan.’
MAT,Evangelio Segun Mateo,Mateo,NT,16,12,"E ora ei nan a bin komprondé ku no ta ku zürdeg den pan El a bisa nan tene kuidou, sino ku siñansa di e fariseo i saduseonan."
MAT,Evangelio Segun Mateo,Mateo,NT,16,13,"Ora Hesus a yega region di Sesarea Filipi, El a puntra su disipelnan: ‘Ken e hendenan ta bisa e Yu di hende ta?’"
MAT,Evangelio Segun Mateo,Mateo,NT,16,14,"Nan a kontestá: ‘Tin ta bisa ku Bo ta Huan Boutista, otro ta bisa Bo ta Elías i tin algun otro ta pensa ku Bo ta Yeremías òf un di e profetanan.’"
MAT,Evangelio Segun Mateo,Mateo,NT,16,15,"E ora ei Hesus a puntra nan: ‘Anto boso mes, ken boso mes ta bisa Mi ta?’"
MAT,Evangelio Segun Mateo,Mateo,NT,16,16,"Simon Pedro a kontestá: ‘Bo ta Mesias, e Yu di Dios Bibu!’"
MAT,Evangelio Segun Mateo,Mateo,NT,16,17,"Hesus a bis'é: ‘Felis bo ta, Simon, yu di Huan, pasobra no ta hende a revelá bo esaki, ma mi Tata ku ta den shelu."
MAT,Evangelio Segun Mateo,Mateo,NT,16,18,"I Mi ta bisa bo: abo ta Pedro, esta baranka, i riba e baranka akí lo Mi traha mi iglesia; forsa di morto lo no triunfá riba dje."
MAT,Evangelio Segun Mateo,Mateo,NT,16,19,"Lo Mi duna bo e yabinan di reino di shelu, i loke bo prohibí na tera, lo ta prohibí den shelu tambe. Loke bo pèrmití na tera, lo ta pèrmití den shelu tambe.’"
MAT,Evangelio Segun Mateo,Mateo,NT,16,20,"Na e okashon ei, Hesus a prohibí nan di bisa kualke hende ku t'É ta Mesias."
MAT,Evangelio Segun Mateo,Mateo,NT,16,21,"For di e momento ei, Hesus a kuminsá mustra su disipelnan klaramente ku E mester bai Herusalèm i mester sufri hopi kos na man di e ansiano, saserdote importante i dòktornan di lei i ku hende lo mat'É. Ma riba e di tres dia lo E lanta for di morto."
MAT,Evangelio Segun Mateo,Mateo,NT,16,22,"Pedro a hal'É un banda, kuminsá skual E i bis'É: ‘Dios mester libra, Señor! Hamas e kosnan ei lo no pasa ku Bo!’"
MAT,Evangelio Segun Mateo,Mateo,NT,16,23,"Hesus a bira bisa Pedro: ‘Bai for di Mi, satanas! Bo ta un estorbo pa Mi; bo no ta pensa manera Dios, ma manera hende!’"
MAT,Evangelio Segun Mateo,Mateo,NT,16,24,"Despues El a bisa su disipelnan: ‘Si un hende ke sigui Mi, e mester lubidá su mes, hisa su krus i sigui Mi."
MAT,Evangelio Segun Mateo,Mateo,NT,16,25,"Pasobra esun ku ke salba su bida, lo pèrd'é, ma esun ku entregá su bida pa Mi, lo hañ'é bèk."
MAT,Evangelio Segun Mateo,Mateo,NT,16,26,Ki benefisio un hende tin si e gana henter mundu a kosto di su bida? Pasobra kiko un hende lo por duna komo pago pa su bida?
MAT,Evangelio Segun Mateo,Mateo,NT,16,27,Yu di hende lo bini den gloria di su Tata huntu ku su angelnan i e ora ei lo E rekompensá tur hende di akuerdo ku nan aktonan.
MAT,Evangelio Segun Mateo,Mateo,NT,16,28,Mi ta sigurá boso: tin di boso aki ku lo no muri promé nan mira e Yu di hende bini komo rei.’
MAT,Evangelio Segun Mateo,Mateo,NT,17,1,"Seis dia despues Hesus a kohe Pedro, Hakobo i Huan, ruman di Hakobo, i hiba nan riba un seru altu kaminda nan tabata nan so."
MAT,Evangelio Segun Mateo,Mateo,NT,17,2,"Ei nan dilanti, El a kambia di aparensia. Su kara a kuminsá bria manera solo i su paña a bira briante manera lus."
MAT,Evangelio Segun Mateo,Mateo,NT,17,3,Diripiente nan a mira Moises i Elías ta papia ku Hesus.
MAT,Evangelio Segun Mateo,Mateo,NT,17,4,"Pedro a bisa Hesus: ‘Señor, ta bon ku nos t'aki! Si Bo ke, mi ta traha tres tènt: un pa Bo, un pa Moises i un pa Elías.’"
MAT,Evangelio Segun Mateo,Mateo,NT,17,5,"Segun Pedro tabata papia, diripiente un nubia luminoso a bin para riba nan. Nan a tende un stèm for di den e nubia bisa: ‘Esaki ta mi Yu stimá, legria di mi kurason; tende di djE.’,"
MAT,Evangelio Segun Mateo,Mateo,NT,17,6,"Ora e disipelnan a tende e stèm, nan a kai abou na suela, morto spantá."
MAT,Evangelio Segun Mateo,Mateo,NT,17,7,"Hesus a aserká nan, mishi ku nan i bisa: ‘Lanta ariba, no tene miedu.’"
MAT,Evangelio Segun Mateo,Mateo,NT,17,8,"Ora e disipelnan a hisa kara, nan no a mira niun hende mas; Hesus so tabata serka nan."
MAT,Evangelio Segun Mateo,Mateo,NT,17,9,"Ora nan tabata baha for di e seru, Hesus a ordená nan pa no konta niun hende nada di loke nan a mira, te dia Yu di hende, lanta for di morto."
MAT,Evangelio Segun Mateo,Mateo,NT,17,10,E disipelnan a puntra Hesus: ‘Di kon e dòktornan di lei ta bisa ku Elías mester bini promé?’
MAT,Evangelio Segun Mateo,Mateo,NT,17,11,Hesus a kontestá: ‘Enberdat Elías ta bini promé i restourá tur kos promé.
MAT,Evangelio Segun Mateo,Mateo,NT,17,12,"Pero Ami ta bisa boso: Elías a bini kaba, ma nan no a rekonosé; nan a hasi kuné manera nan a haña ta bon i asin'ei Yu di hende tambe lo sufri na nan man.’"
MAT,Evangelio Segun Mateo,Mateo,NT,17,13,"E ora ei e disipelnan a bin komprondé, ku ta di Huan Boutista E tabata papia."
MAT,Evangelio Segun Mateo,Mateo,NT,17,14,"Ora nan a yega serka e multitut, un hòmber a aserká Hesus, hinka rudia su dilanti"
MAT,Evangelio Segun Mateo,Mateo,NT,17,15,"i bisa: ‘Señor, tene mizerikòrdia ku mi yu hòmber, e ta sufri hopi; e ta kai djimpi i vários be el a yega di kai den kandela i den awa."
MAT,Evangelio Segun Mateo,Mateo,NT,17,16,"Awor mi a tres'é pa bo disipelnan, ma nan no por a kur'é.’"
MAT,Evangelio Segun Mateo,Mateo,NT,17,17,"E ora ei, Hesus a bisa: ‘Esta un generashon sin fe! Esta un generashon perverso! Ta kuantu tempu mas Mi tin ku keda huntu ku boso? Pa kuantu tempu mas Mi tin ku sigui soportá boso? Trese e mucha pa Mi!’"
MAT,Evangelio Segun Mateo,Mateo,NT,17,18,Hesus a skual e demoño seriamente i el a sali for di e mucha. E mucha a kura for di e momento ei.
MAT,Evangelio Segun Mateo,Mateo,NT,17,19,E disipelnan a bin puntra Hesus den privá kon bini nan no por a saka e spiritu for di e mucha hòmber.
MAT,Evangelio Segun Mateo,Mateo,NT,17,20,"Hesus a kontestá nan: ‘Pasobra boso ta hende di poko fe. Mi ta sigurá boso: si boso fe tabata mes chikí ku un pipita di mòster, boso lo a bisa e seru ei: “kita bai for di aki i bai aya!”, i e seru lo a hasié tambe. Nada lo no ta imposibel pa boso.’ ["
MAT,Evangelio Segun Mateo,Mateo,NT,17,21,Ta solamente orashon i ayuno ta saka e sorto di spiritu akí for di hende.]
MAT,Evangelio Segun Mateo,Mateo,NT,17,22,"Ora e disipelnan a bini huntu na Galilea, Hesus a bisa nan: ‘E Yu di Hende lo keda entregá den man di hende"
MAT,Evangelio Segun Mateo,Mateo,NT,17,23,"i nan lo mat'É, ma riba e di tres dia lo E lanta for di morto.’ E disipelnan a bira mashá tristu."
MAT,Evangelio Segun Mateo,Mateo,NT,17,24,"Hesus a bai Kafárnao huntu ku su disipelnan. Ora nan tabata aya, e kobradónan di belasting di tèmpel a bini serka Pedro i puntr'é: ‘Bo maestro no ta paga belasting di tèmpel?’"
MAT,Evangelio Segun Mateo,Mateo,NT,17,25,"Pedro a kontestá: ‘Kómpolaga!’ Ora Pedro a yega kas, Hesus a puntr'é, promé ku e mes por a bisa algu: ‘Kiko bo ta opiná, Simon: ken mester paga belasting na e reinan di e mundu akí? Nan yunan òf e strañeronan?’"
MAT,Evangelio Segun Mateo,Mateo,NT,17,26,"‘E strañeronan,’ Pedro a kontestá. E ora ei Hesus a bis'é: ‘Wèl, esei ta nifiká antó ku e yunan mes ta liber."
MAT,Evangelio Segun Mateo,Mateo,NT,17,27,"Ma pa nos no ofendé e hendenan akí, bai lago i tira un liña. Saka e promé piská ku kome i habri su boka. Lo bo haña un moneda di plata ku ta sufisiente pa paga nos belasting. Koh'é i paga belasting pa nos tur dos.’"
MAT,Evangelio Segun Mateo,Mateo,NT,18,1,"Den e tempu ei, e disipelnan a aserká Hesus i bis'É: ‘Ken ta mas importante den reino di shelu?’"
MAT,Evangelio Segun Mateo,Mateo,NT,18,2,"Hesus a yama un mucha chikí pon'é para meimei di nan,"
MAT,Evangelio Segun Mateo,Mateo,NT,18,3,"i bisa: ‘Mi ta sigurá boso: si boso no kambia bira manera mucha, boso lo no por drenta reino di Dios."
MAT,Evangelio Segun Mateo,Mateo,NT,18,4,"Esun ku ta humilde manera e mucha akí, ta esun di mas importante den reino di Dios."
MAT,Evangelio Segun Mateo,Mateo,NT,18,5,"I es ku risibí un mucha asin'akí den mi nòmber, ta risibí Mi mes."
MAT,Evangelio Segun Mateo,Mateo,NT,18,6,"Pa e hende ku pone un di e chikínan akí ku ta konfia den Mi, kai den piká, ta mihó si mara un piedra grandi di mulina rònt di su garganta i hog'é den laman."
MAT,Evangelio Segun Mateo,Mateo,NT,18,7,"Ta tristu ku den mundu tin kos ku ta pone hende kai den piká. Awor no por evitá ku tin kos ku ta pone hende kai den piká, ma ai di e persona ku ta pone otro hende pèrdè fe."
MAT,Evangelio Segun Mateo,Mateo,NT,18,8,"Si bo man òf bo pia ta pone bo kai den piká, kap e kita afó; mihó drenta bida eterno mankaron òf koho, ku bai tirá den e kandela ku no ta paga nunka mas, ku dos man òf dos pia."
MAT,Evangelio Segun Mateo,Mateo,NT,18,9,"Si ta bo wowo ta pone bo kai den piká, rank'é saka afó; mihó bo drenta bida eterno ku un wowo so, ku bai tirá den kandela di fièrnu ku dos wowo."
MAT,Evangelio Segun Mateo,Mateo,NT,18,10,"Sòru pa boso no trata niun di e chikitunan akí ku menospresio. Un kos Mi por bisa boso: e angelnan ku ta enkargá ku nan, ta den presensia di mi Tata den shelu. ["
MAT,Evangelio Segun Mateo,Mateo,NT,18,11,Yu di hende a bini pa salba esun ku ta pèrdí!]
MAT,Evangelio Segun Mateo,Mateo,NT,18,12,"Kiko ta boso opinion tokante lo siguiente. Suponé ku ún karné di un doño di shen karné pèrdè kaminda. E doño lo no laga e otro 99 karnénan den seru, pa e bai buska esun pèrdí?"
MAT,Evangelio Segun Mateo,Mateo,NT,18,13,"Mi ta sigurá boso: lo e ta mas kontentu ku esun ei, ora e hañ'é, ku e ta ku e 99 karnénan ku no a pèrdè kaminda."
MAT,Evangelio Segun Mateo,Mateo,NT,18,14,"Meskos asina, boluntat di boso Tata den shelu ta, pa ningun di e chikitunan akí no bai pèrdí."
MAT,Evangelio Segun Mateo,Mateo,NT,18,15,"Si un ruman faya ku bo, bai serka dje i skual e, bo so kuné. Si e tende, bo a gana bo ruman bèk."
MAT,Evangelio Segun Mateo,Mateo,NT,18,16,"Ma si e no tende di bo, bai ku un òf dos ruman mas, pasobra asina, manera Skritura ta bisa: Tur loke boso papia por keda konfirmá pa testimonio di dos òf mas testigu."
MAT,Evangelio Segun Mateo,Mateo,NT,18,17,"Si e ruman nenga di tende, hiba henter e asuntu dilanti di iglesia. I si ainda e no ke tende, trat'é komo si fuera ta un pagano òf kobradó di belasting e ta."
MAT,Evangelio Segun Mateo,Mateo,NT,18,18,"Mi ta sigurá boso: Loke boso prohibí na tera, lo ta prohibí den shelu tambe; loke boso pèrmití na tera, lo ta pèrmití den shelu tambe."
MAT,Evangelio Segun Mateo,Mateo,NT,18,19,"Mi ta sigurá boso tambe: si dos di boso resa di akuerdo ku otro pa kiko ku ta aki na tera, mi Tata ku ta den shelu, lo hasié pa boso."
MAT,Evangelio Segun Mateo,Mateo,NT,18,20,"Pasobra kaminda dos òf tres reuní den mi nòmber, Ami lo ta huntu ku nan.’"
MAT,Evangelio Segun Mateo,Mateo,NT,18,21,"E ora ei Pedro a aserká Hesus i puntr'É: ‘Señor, kuantu bia mi mester laga mi ruman peka kontra mi i tòg pordon'é? Te shete bia?’"
MAT,Evangelio Segun Mateo,Mateo,NT,18,22,"Hesus a kontest'é: ‘Nò, no shete bia, ma setentishete bia.,"
MAT,Evangelio Segun Mateo,Mateo,NT,18,23,P'esei por kompará reino di Dios ku lo siguiente. Tabatin un rei ku a disidí di hasi kuenta ku su kriánan ku tabata deb'é.
MAT,Evangelio Segun Mateo,Mateo,NT,18,24,"Ora el a kuminsá hasi esaki, nan a trese un hòmber ku tabata deb'é sesenta mion moneda di plata."
MAT,Evangelio Segun Mateo,Mateo,NT,18,25,"Komo ku e hòmber no por a paga su debe, rei a duna òrdu pa bend'é, ku kasá ku yu, ku tur su propiedat."
MAT,Evangelio Segun Mateo,Mateo,NT,18,26,E kriá a kai na rudia dilanti di rei i rog'é: “Tene pasenshi ku mi; lo mi paga bo tur kos bèk!”
MAT,Evangelio Segun Mateo,Mateo,NT,18,27,Rei a haña duele di dje; el a lag'é bai i a kanselá e debe.
MAT,Evangelio Segun Mateo,Mateo,NT,18,28,"E hòmber a sali for di ei, i topa un kriá ku tabata deb'é shen mil moneda di plata. El a kohe e kriá tene, chok'é i bis'é: “Paga mi loke bo debe mi!”"
MAT,Evangelio Segun Mateo,Mateo,NT,18,29,E otro a tira su kurpa abou na suela i a rog'é: “Tene pasenshi ku mi; lo mi paga bo bèk!”
MAT,Evangelio Segun Mateo,Mateo,NT,18,30,"Ma e hòmber no tabata ke, el a laga tira esun ku tabata deb'é den prizòn, te dia esaki pag'é tur su plaka."
MAT,Evangelio Segun Mateo,Mateo,NT,18,31,"E otro kriánan ku a mira kiko a pasa, a bira tur aríbabou bai konta rei tur kos."
MAT,Evangelio Segun Mateo,Mateo,NT,18,32,"E ora ei rei a manda yama e hòmber i bis'é: “Kriá mal hende! Mi a kanselá henter bo debe, djis pasobra bo a roga mi."
MAT,Evangelio Segun Mateo,Mateo,NT,18,33,Bo mester a tene mizerikòrdia ku bo kompañero kriá meskos ku ami a tene mizerikòrdia ku bo.”
MAT,Evangelio Segun Mateo,Mateo,NT,18,34,Rei a rabia mashá pisá i entreg'é na e wardadónan di prezu pa tortur'é te dia e paga tur su debe.
MAT,Evangelio Segun Mateo,Mateo,NT,18,35,"Meskos asina, mi Tata ku ta den shelu, lo hasi ku kada un di boso, ku no pordoná su ruman di kurason.’"
MAT,Evangelio Segun Mateo,Mateo,NT,19,1,"Despues ku Hesus a kaba di papia, El a sali for di Galilea i a bai e parti di Hudea, na otro banda di riu di Yordan."
MAT,Evangelio Segun Mateo,Mateo,NT,19,2,Un multitut grandi a siguiÉ i El a kura e hende malunan einan.
MAT,Evangelio Segun Mateo,Mateo,NT,19,3,"Algun fariseo ku ker a lag'É kai den trampa, a bini serka djE i puntr'É: ‘Un hòmber mag divorsiá di su kasá pa kualke motibu?’"
MAT,Evangelio Segun Mateo,Mateo,NT,19,4,"Hesus a kontestá nan: ‘Boso no a lesa ku na kuminsamentu, Kreador a krea nan hòmber i muhé?"
MAT,Evangelio Segun Mateo,Mateo,NT,19,5,I El a bisa: “P'esei un hòmber ta bai laga su mama i su tata pa uni ku su kasá i nan dos lo bira ún.”
MAT,Evangelio Segun Mateo,Mateo,NT,19,6,Asina nan lo no ta dos persona mas sino ún. Ke men hende no mag separá loke Dios a uni den matrimonio.’
MAT,Evangelio Segun Mateo,Mateo,NT,19,7,Nan a kontest'É: ‘Pakiko antó Moises a ordená pa un hòmber traha un papel di divorsio i manda su kasá bai?’
MAT,Evangelio Segun Mateo,Mateo,NT,19,8,"Hesus a bisa nan: ‘Moises a duna boso pèrmit pa divorsiá di boso kasá pasobra boso ta tèrko. Ma den kuminsamentu, no tabata asina."
MAT,Evangelio Segun Mateo,Mateo,NT,19,9,"Pero Ami ta bisa boso: Esun ku, pa kualke otro motibu ku no ta inmoralidat, manda su kasá bai i kasa ku un otro muhé, ta kometé adulterio.’,"
MAT,Evangelio Segun Mateo,Mateo,NT,19,10,"Su disipelnan a bis'É: ‘Si ta asina ta bai entre hòmber i muhé, mihó no kasa antó.’"
MAT,Evangelio Segun Mateo,Mateo,NT,19,11,Hesus a sigui bisa: ‘Loke boso ta bisa no ta posibel pa tur hende; solamente pa esnan ku Dios ta laga biba asin'ei.
MAT,Evangelio Segun Mateo,Mateo,NT,19,12,"Pasobra tin diferente motibu pa kual hende no ta kasa; tin ku no por kasa, pasobra nan a nase asina; otro hende no por kasa pasobra hende a hasi nan asina ei; i otro no ta kasa pa motibu di reino di Dios. Esun ku por komprondé, lag'é komprondé.’"
MAT,Evangelio Segun Mateo,Mateo,NT,19,13,"Algun hende a trese algun mucha pa Hesus pone man riba nan i resa ku nan, ma e disipelnan a skual e hendenan."
MAT,Evangelio Segun Mateo,Mateo,NT,19,14,"Hesus a bisa e disipelnan: ‘Laga e muchanan bini serka Mi. No kita nan di bini, pasobra reino di Dios ta pertenesé na esnan manera nan.’"
MAT,Evangelio Segun Mateo,Mateo,NT,19,15,"Despues di a pone man riba nan, El a bai for di ei."
MAT,Evangelio Segun Mateo,Mateo,NT,19,16,"A sosodé ku un hòmber a aserká Hesus i puntr'É: ‘Maestro, ki bondat mi mester hasi pa mi haña bida eterno?’"
MAT,Evangelio Segun Mateo,Mateo,NT,19,17,"Hesus a kontest'é: ‘Pakiko bo ta puntra Mi tokante bondat? Ta Dios so ta bon! Pa bo haña bida eterno, bo mester kumpli ku e mandamentunan.’"
MAT,Evangelio Segun Mateo,Mateo,NT,19,18,E hòmber a puntra: ‘Kua di nan?’ Hesus a sigui bis'é: ‘No mata; no kibra fidelidat di matrimonio; no hòrta; no duna testimonio falsu;
MAT,Evangelio Segun Mateo,Mateo,NT,19,19,"honra bo mama i bo tata; i stima bo próhimo, manera bo ta stima bo mes.’"
MAT,Evangelio Segun Mateo,Mateo,NT,19,20,E hóben a kontestá Hesus: ‘Mi a tene mi na tur e mandamentunan ei. Kiko mi falta ainda?’
MAT,Evangelio Segun Mateo,Mateo,NT,19,21,"Hesus a bis'é: ‘Si bo ke ta perfekto, bai bende bo propiedatnan, duna pober e sèn i lo bo tin tesoro den shelu. Despues bin sigui Mi.’"
MAT,Evangelio Segun Mateo,Mateo,NT,19,22,"Ora e hóben a tende e palabranan akí, el a kita bai ku tristesa, pasobra e tabata mashá riku."
MAT,Evangelio Segun Mateo,Mateo,NT,19,23,Hesus a bisa su disipelnan: ‘Mi ta sigurá boso: esta difísil ta pa un hende riku drenta reino di shelu.’
MAT,Evangelio Segun Mateo,Mateo,NT,19,24,"Laga Mi bisa aserká: ‘Ta mas fásil pa un kamel pasa dor di wowo di un angua, ku pa un riku drenta reino di Dios.’"
MAT,Evangelio Segun Mateo,Mateo,NT,19,25,"Ora e disipelnan a tende e kos ei, nan a spanta mashá i nan tabata puntra: ‘Ta ken antó por haña salbashon?’"
MAT,Evangelio Segun Mateo,Mateo,NT,19,26,"Hesus a keda mira nan duru den nan kara i bisa: ‘Pa hende, esei ta imposibel, ma pa Dios tur kos ta posibel.’"
MAT,Evangelio Segun Mateo,Mateo,NT,19,27,Pedro a bis'É: ‘Mira kon nos a laga tur kos i sigui Bo. Kiko nos ta haña?’
MAT,Evangelio Segun Mateo,Mateo,NT,19,28,"Hesus a kontestá nan: ‘Mi ta sigurá boso: Den e era nobo, ora Yu di hende sinta riba su trono glorioso, boso ku ta mi siguidó lo sinta riba diesdos trono pa husga e diesdos tribunan di Israel."
MAT,Evangelio Segun Mateo,Mateo,NT,19,29,"Ken ku bandoná su kas, su ruman hòmber i su ruman muhé, su mama, su tata, su yunan òf su terenonan pa mi motibu, lo haña shen be mas tantu ku esei i tambe bida eterno."
MAT,Evangelio Segun Mateo,Mateo,NT,19,30,"Sinembargo hopi di esnan ku awor ta di promé, lo ta delaster i hopi di esnan ku awor ta delaster, lo ta di promé.’"
MAT,Evangelio Segun Mateo,Mateo,NT,20,1,"Hesus a sigui bisa: ‘Reino di shelu ta manera e kaso di un doño di kas, ku a sali mainta trempan bai buska hende pa traha den su hòfi di wendrùif."
MAT,Evangelio Segun Mateo,Mateo,NT,20,2,El a kumbiní ku e trahadónan pa paga nan un moneda di plata pa dia i a manda nan bai traha den su hòfi.
MAT,Evangelio Segun Mateo,Mateo,NT,20,3,"Band'i nueb'or di mainta, El a bolbe sali i a mira algun hòmber pará pòrnada na plasa."
MAT,Evangelio Segun Mateo,Mateo,NT,20,4,El a bisa nan: “Boso tambe bai traha den mi hòfi; lo mi paga boso un suèldu hustu.”
MAT,Evangelio Segun Mateo,Mateo,NT,20,5,E hòmbernan a bai. Diesdos or i tres or e doño a hasi meskos.
MAT,Evangelio Segun Mateo,Mateo,NT,20,6,Band'i sink'or el a bolbe sali i a haña mas hende pará pòrnada. El a puntra nan: “Pakiko boso ta para pòrnada aki henter dia?”
MAT,Evangelio Segun Mateo,Mateo,NT,20,7,Nan a kontest'é: “Niun hende no a buska nos pa traha pa nan.” E ora ei el a bisa nan: “Boso tambe bai traha den mi hòfi.”
MAT,Evangelio Segun Mateo,Mateo,NT,20,8,"Ora nochi a sera, e doño a yama su vitó i a bis'é: “Yama e trahadónan i paga nan, kuminsá ku esnan ku a bini delaster i terminá ku esnan ku a bini promé.”"
MAT,Evangelio Segun Mateo,Mateo,NT,20,9,"Ora esnan ku a kuminsá traha sink'or a yega, nan a haña un moneda di plata komo pago."
MAT,Evangelio Segun Mateo,Mateo,NT,20,10,"Awor, ora esnan ku a kuminsá traha promé a bini pa haña nan pago, nan a kere ku nan lo a haña mas tantu sèn. Ma nan tambe a haña un moneda di plata."
MAT,Evangelio Segun Mateo,Mateo,NT,20,11,Nan a tuma e sèn i a kuminsá murmurá kontra e doño.”
MAT,Evangelio Segun Mateo,Mateo,NT,20,12,"Nan tabata bisa: “E hendenan ku a bini delaster a traha un ora so! Anto nos, ku a hul nos kurpa henter dia den solo kayente, bo ta duna mesun pago ku nan?”"
MAT,Evangelio Segun Mateo,Mateo,NT,20,13,"E doño a kontestá un di nan: “Ma amigu, mi no ta trata bo inhustu. No ta pa un moneda di plata nos a kumbiní?"
MAT,Evangelio Segun Mateo,Mateo,NT,20,14,Kohe bo sèn antó i bai kas. Mi ke duna esun ku a bini delaster mes tantu ku bo.
MAT,Evangelio Segun Mateo,Mateo,NT,20,15,"Akaso mi no tin derechi di hasi loke mi ta haña ta bon, ku mi mes plaka? Yalurs bo ta pasobra mi ta hasi bon?” ’"
MAT,Evangelio Segun Mateo,Mateo,NT,20,16,Hesus a konkluí: ‘Esnan ku ta delaster lo ta promé i esnan ku ta promé lo ta delaster.’
MAT,Evangelio Segun Mateo,Mateo,NT,20,17,"Ora Hesus tabata na kaminda pa Herusalèm, El a hala su diesdos disipelnan un banda i bisa nan:"
MAT,Evangelio Segun Mateo,Mateo,NT,20,18,"‘Tende, nos ta subi bai Herusalèm kaminda Yu di hende lo keda entregá den man di e saserdotenan importante i di e dòktornan di lei. Nan lo konden'É na morto i entreg'É den man di pagano"
MAT,Evangelio Segun Mateo,Mateo,NT,20,19,"ku lo hasi bofon di djE, sut'É ku karbachi i krusifik'É, ma riba e di tres dia lo E lanta for di morto.’"
MAT,Evangelio Segun Mateo,Mateo,NT,20,20,"Mama di Hakobo i Huan, yunan di Zebedeo, a aserká Hesus huntu ku su yunan, el a hinka rudia su dilanti i a pidiÉ un fabor."
MAT,Evangelio Segun Mateo,Mateo,NT,20,21,"Hesus a bis'é: ‘Kiko bo ke?’ E ora ei, e mama a bis'É: ‘Duna òrdu pa e dos yu hòmbernan di mi akí sinta huntu ku bo den bo reino: un na bo man drechi, e otro na bo man robes.’"
MAT,Evangelio Segun Mateo,Mateo,NT,20,22,"Hesus a bisa nan: ‘Boso no sa loke boso ta pidi! Boso por bebe e kopa di sufrimentu ku Ami ta bai bebe?’ ‘Sí, nos por,’ nan a kontest'É."
MAT,Evangelio Segun Mateo,Mateo,NT,20,23,"Hesus a sigui bisa: ‘Boso lo bebe for di mi kopa. Ma ken ta sinta na mi man drechi òf na mi man robes, no ta algu ku Ami ta disidí; mi Tata a prepará e lugá ei pa esnan ku El a destiná pa sinta ei.’"
MAT,Evangelio Segun Mateo,Mateo,NT,20,24,"Ora ku e dies otro disipelnan a tende loke a pasa, nan a bira di malu riba e dos rumannan."
MAT,Evangelio Segun Mateo,Mateo,NT,20,25,Hesus a yama nan tur serka djE i bisa nan: ‘Boso sa ku gobernantenan ta dominá e hendenan di nan nashon i ku lidernan ta hunga bas riba nan.
MAT,Evangelio Segun Mateo,Mateo,NT,20,26,"Esei no mester tuma lugá serka boso. Al kontrario, esun ku ke ta grandi meimei di boso mester sirbi e otronan."
MAT,Evangelio Segun Mateo,Mateo,NT,20,27,Es ku ke ta number ún mester ta boso katibu.
MAT,Evangelio Segun Mateo,Mateo,NT,20,28,Meskos ku Yu di hende no a bini pa hende sirbiÉ ma pa E sirbi nan i pa E entregá su bida pa liberashon di hopi hende.’
MAT,Evangelio Segun Mateo,Mateo,NT,20,29,"Ora Hesus ku su disipelnan tabata sali for di Yériko, un multitut grandi tabata siguiÉ."
MAT,Evangelio Segun Mateo,Mateo,NT,20,30,"Dos hòmber siegu ku tabata sintá kant'i kaminda, a tende ku ta Hesus tabata kana pasa. Nan a grita: ‘Señor, Yu di David, tene mizerikòrdia ku nos!’"
MAT,Evangelio Segun Mateo,Mateo,NT,20,31,"E hendenan a rous nan manda nan keda ketu, ma nan a grita mas duru ainda: ‘Señor, Yu di David, tene mizerikòrdia ku nos’"
MAT,Evangelio Segun Mateo,Mateo,NT,20,32,Hesus a keda para i yama nan. El a puntra nan: ‘Kiko boso ke pa Mi hasi pa boso?’
MAT,Evangelio Segun Mateo,Mateo,NT,20,33,"Nan a kontestá: ‘Señor, duna nos nos bista bèk.’"
MAT,Evangelio Segun Mateo,Mateo,NT,20,34,Hesus a haña duele di nan i a mishi ku nan wowo. Mesora nan por a mira atrobe i nan a sigui tras di Hesus.
MAT,Evangelio Segun Mateo,Mateo,NT,21,1,"Ora Hesus ku su disipelnan a yega den bisindario di Herusalèm, banda di e siudat Betfage, serka di Seru di Oleifi, El a manda dos disipel bai dilanti."
MAT,Evangelio Segun Mateo,Mateo,NT,21,2,"El a bisa nan: ‘Bai e pueblo boso dilanti. Asina boso yega aya, boso lo haña un buriku ku su yu, mará ei. Lòs nan i trese nan aki."
MAT,Evangelio Segun Mateo,Mateo,NT,21,3,"Si un hende bisa boso algu, bis'é ku Señor mester di e burikunan i ku E ta manda nan bèk umbe.’"
MAT,Evangelio Segun Mateo,Mateo,NT,21,4,Esaki a sosodé pa asina e palabranan akí di e profeta keda kumplí:
MAT,Evangelio Segun Mateo,Mateo,NT,21,5,"Bisa habitantenan di Sion: Ata bo rei ta bini serka bo! Humilde i sintá riba un buriku, riba un yu di buriku, yu di un bestia di karga."
MAT,Evangelio Segun Mateo,Mateo,NT,21,6,E disipelnan a bai i hasi manera Hesus a manda nan.
MAT,Evangelio Segun Mateo,Mateo,NT,21,7,"Nan a trese e buriku ku su yu, pone nan paña riba nan i Hesus a subi sinta."
MAT,Evangelio Segun Mateo,Mateo,NT,21,8,"Un multitut grandi a habri paña pone abou riba kaminda, otro a pone taki abou, ku nan a kita for di palu."
MAT,Evangelio Segun Mateo,Mateo,NT,21,9,"Tantu e multitut ku tabata bai dilanti di Hesus komo esnan ku tabata sigui su tras, tabata grita: ‘Hosana, Yu di David! Bendishoná ta esun ku ta bini den nòmber di Señor! Hosana den altura!’"
MAT,Evangelio Segun Mateo,Mateo,NT,21,10,"Ora Hesus a drenta Herusalèm, henter e siudat a bira aríbabou. E hendenan tabata puntra: ‘Ta ken esei ta?’"
MAT,Evangelio Segun Mateo,Mateo,NT,21,11,E multitut grandi di hende ku tabata kompañ'É a kontestá: ‘T'e profeta Hesus di Nazarèt na Galilea.’
MAT,Evangelio Segun Mateo,Mateo,NT,21,12,Hesus a bai den tèmpel i a kore ku tur e bendedó i kumpradónan ku tabata eiden. El a bòltu mesa di e kambiadónan di plaka i stul di e bendedónan di palomba.
MAT,Evangelio Segun Mateo,Mateo,NT,21,13,El a bisa nan: ‘Ta pará skibí den Skritura: Mi kas lo ta yamá kas di orashon. Ma boso ta hasi di dje un kueba pa bandidu.’
MAT,Evangelio Segun Mateo,Mateo,NT,21,14,Hende siegu i koho a bini serka djE den tèmpel i El a kura nan.
MAT,Evangelio Segun Mateo,Mateo,NT,21,15,"Ora e saserdotenan importante i e dòktornan di lei a mira e milagernan ku El a hasi i kon e muchanan tabata grita den tèmpel: ‘Hosana, Yu di David!’, nan a rabia."
MAT,Evangelio Segun Mateo,Mateo,NT,21,16,"Nan a bisa Hesus: ‘Ma bo no ta tende kiko nan ta grita?’ El a kontestá: ‘Kómpolaga, nunka boso no a lesa den Skritura: For di boka di mucha, di yu na lechi Bo a perkurá pa Bo haña alabansa.’"
MAT,Evangelio Segun Mateo,Mateo,NT,21,17,"Hesus a bai, laga nan. El a sali for di siudat bai Betania i a pasa nochi aya."
MAT,Evangelio Segun Mateo,Mateo,NT,21,18,"Su manisé trempan ora Hesus a bolbe Herusalèm, El a haña hamber."
MAT,Evangelio Segun Mateo,Mateo,NT,21,19,"El a mira un palu di figo kantu di kaminda, El a hala mas serka, ma ta blachi so El a haña na dje. E ora ei, Hesus a maldishoná e palu bisando: ‘Lo bo no pari fruta nunka mas!’ E palu a para seka mesora."
MAT,Evangelio Segun Mateo,Mateo,NT,21,20,"Ora su disipelnan a mira kiko a pasa ku e palu di figo, nan a keda babuká i puntra: ‘Ta kon e palu di figo por a seka mesora asina?’"
MAT,Evangelio Segun Mateo,Mateo,NT,21,21,"Hesus a bisa nan: ‘Mi ta sigurá boso: si boso konfia i no duda, no solamente loke Mi a hasi ku e palu di figo ei boso lo hasi, sino asta si boso bisa e seru akí: “Hisa bo mes benta den laman”, lo sosodé asina tambe!"
MAT,Evangelio Segun Mateo,Mateo,NT,21,22,"Si boso konfia, boso lo risibí tur loke boso pidi den orashon.’"
MAT,Evangelio Segun Mateo,Mateo,NT,21,23,"Hesus a bai bèk den tèmpel i ora E tabata siña e hendenan, e saserdotenan importante i e ansianonan a aserk'É i puntr'É: ‘Ku ki outoridat bo ta hasi e kosnan ku bo ta hasi? Ta ken a duna bo e outoridat ei?’"
MAT,Evangelio Segun Mateo,Mateo,NT,21,24,"Hesus a kontestá nan: ‘Mi ta djis hasi boso tambe ún pregunta; si boso duna Mi un kontesta, Mi ta bisa boso ku ki outoridat Mi ta hasi e kosnan akí."
MAT,Evangelio Segun Mateo,Mateo,NT,21,25,"Huan su outoridat pa batisá hende, ta di shelu e ta bini òf di hende?’ Nan a konsultá ku otro i bisa: ‘Si nos bisa “di shelu”, E ta puntra nos pakiko nos no a kere Huan."
MAT,Evangelio Segun Mateo,Mateo,NT,21,26,"Ma si nos bisa “di hende”, e multitut lo lanta kontra nos, pasobra nan tur ta aseptá Huan komo profeta.’"
MAT,Evangelio Segun Mateo,Mateo,NT,21,27,"E ora ei nan a bisa Hesus: ‘Nos no sa.’ Hesus a kontestá nan: ‘Awèl, Mi tampoko no ta bisa boso ku ki outoridat Mi ta hasi e kosnan akí."
MAT,Evangelio Segun Mateo,Mateo,NT,21,28,"Ki boso ta pensa di lo siguiente? Un hòmber tabatin dos yu hòmber. El a bai serka e mayó i bisa: “Mi yu, bai traha den mi hòfi di wendrùif awe.”"
MAT,Evangelio Segun Mateo,Mateo,NT,21,29,"E yu a kontestá: “Nò, mi no ke bai.” Ma despues el a kambia di idea i a bai tòg."
MAT,Evangelio Segun Mateo,Mateo,NT,21,30,"E tata a bai serka e di dos yu i a puntr'é meskos. E yu a kontestá: “Bon, shon.” Ma e no a bai."
MAT,Evangelio Segun Mateo,Mateo,NT,21,31,Kua di nan dos a kumpli ku boluntat di e tata?’ Nan a kontestá: ‘E mayó.’ Hesus a sigui bisa nan: ‘Mi ta sigurá boso: kobradó di belasting i muhé di bida ta drenta reino di Dios promé ku boso.
MAT,Evangelio Segun Mateo,Mateo,NT,21,32,"Huan a bin mustra boso e kaminda di hustisia, ma boso no a ker'é. Kobradó di belasting i muhé di bida sí a ker'é. Ma asta ora boso a mira esei, boso no a kambia di idea despues i kere Huan."
MAT,Evangelio Segun Mateo,Mateo,NT,21,33,Tende un otro parábola akí! Un dia tabatin un doño di kunuku ku a planta un hòfi di wendrùif. El a ser'é ku un tranké i a traha un baki pa machiká wendrùif. Tambe el a traha un toren di vigilansia. Despues el a hür e hòfi ku algun kunukero sali di biahe.
MAT,Evangelio Segun Mateo,Mateo,NT,21,34,"Ora tempu di kosecha a yega, el a manda su kriánan bai tuma su frutanan serka e kunukeronan."
MAT,Evangelio Segun Mateo,Mateo,NT,21,35,"Sinembargo e kunukeronan a gara e kriánan; nan a duna unu un halá di sota, un otro nan a mata i un di tres nan a piedra."
MAT,Evangelio Segun Mateo,Mateo,NT,21,36,"E doño a bolbe manda otro kriá serka nan, e bia akí mas tantu ku e promé bia i nan a hasi meskos ku nan."
MAT,Evangelio Segun Mateo,Mateo,NT,21,37,Al fin i al kabo e doño a manda su yu. El a pensa: “Mi yu sí nan lo respetá!”
MAT,Evangelio Segun Mateo,Mateo,NT,21,38,"Ma ora e kunukeronan a mira e yu, nan a bisa otro: “Esun akí ta e heredero! Ban, laga nos kaba kuné, ya nos ta haña su herensia!”"
MAT,Evangelio Segun Mateo,Mateo,NT,21,39,"Nan a koh'é tene, tir'é pafó di e hòfi i mat'é."
MAT,Evangelio Segun Mateo,Mateo,NT,21,40,"Ora doño di e hòfi yega, kiko lo e hasi ku e kunukeronan?’"
MAT,Evangelio Segun Mateo,Mateo,NT,21,41,"Nan a kontestá: ‘Lo e sòru pa e malechornan ei muri un mal morto i pasa e hòfi pa otro kunukero, ku lo dun'é su parti na ora di kosecha.’"
MAT,Evangelio Segun Mateo,Mateo,NT,21,42,"Hesus a bisa nan: ‘Nunka boso no a lesa e palabranan akí den Skritura? E piedra ku e trahadónan a rechasá, a bira piedra prinsipal; ta trabou di Señor esei, algu milagroso pa mira!"
MAT,Evangelio Segun Mateo,Mateo,NT,21,43,P'esei Mi ta bisa boso: lo kita reino di Dios for di boso i entreg'é na un pueblo ku ta duna fruta.
MAT,Evangelio Segun Mateo,Mateo,NT,21,44,"Es ku kai riba e piedra akí, lo plèchè i si e piedra akí kai riba un hende, lo e garn'é na wèrki.’"
MAT,Evangelio Segun Mateo,Mateo,NT,21,45,"Ora e saserdotenan importante i e fariseonan a tende su parábolanan, nan a komprondé ku ta di nan E tabata papia."
MAT,Evangelio Segun Mateo,Mateo,NT,21,46,"P'esei nan ker a kohe Hesus prezu, ma nan tabatin miedu di e multitut, ku tabata aseptá Hesus komo profeta."
MAT,Evangelio Segun Mateo,Mateo,NT,22,1,Hesus a sigui ku un otro parábola. El a bisa:
MAT,Evangelio Segun Mateo,Mateo,NT,22,2,‘Reino di Dios ta asin'akí. Un dia un rei a prepará un fiesta di kasamentu pa su yu hòmber.
MAT,Evangelio Segun Mateo,Mateo,NT,22,3,"El a manda su kriánan bai yama e invitadonan, ma e invitadonan a nenga di bini."
MAT,Evangelio Segun Mateo,Mateo,NT,22,4,El a manda otro kriá ku e mensahe akí pa su invitadonan: “Tur preparashon pa e komementu ta kla. A mata mi toro i bisénan gòrdá kaba. Tur kos ta kla! Bini kasamentu!”
MAT,Evangelio Segun Mateo,Mateo,NT,22,5,"Ma e invitadonan no a hasi kaso i a sigui ku nan asuntunan. Un a bai su kunuku, un otro a bai su negoshi."
MAT,Evangelio Segun Mateo,Mateo,NT,22,6,E otronan a kohe e kriánan maltratá nan i mata nan.
MAT,Evangelio Segun Mateo,Mateo,NT,22,7,Rei a bira furioso manda su sòldánan bai mata e asesinonan ei i kima nan siudat.
MAT,Evangelio Segun Mateo,Mateo,NT,22,8,"Despues el a bisa su otro kriánan: “Tur kos ta kla pa kasamentu, ma e hendenan ku mi a invitá, no tabata meresé e invitashon."
MAT,Evangelio Segun Mateo,Mateo,NT,22,9,P'esei bai na e kamindanan prinsipal pa siudat i invitá tur hende ku boso topa.”
MAT,Evangelio Segun Mateo,Mateo,NT,22,10,"E kriánan a sali bai den kaya i a reuní tur hende ku nan a haña, tantu bon hende komo mal hende. E sala di kasamentu a yena yen di invitado."
MAT,Evangelio Segun Mateo,Mateo,NT,22,11,"Ma ora rei a drenta pa mira e invitadonan, el a mira un hòmber ku no tabata bistí na paña di kasamentu."
MAT,Evangelio Segun Mateo,Mateo,NT,22,12,"El a bis'é: “Amigu, kon bo a hasi drenta aki sin paña di kasamentu bistí?” E hòmber a keda ketu."
MAT,Evangelio Segun Mateo,Mateo,NT,22,13,"E ora ei rei a bisa su kriánan: “Mara su man i pianan i tir'é pafó den skuridat profundo.” Aya, hende lo yora i morde djente di doló."
MAT,Evangelio Segun Mateo,Mateo,NT,22,14,Hopi ta invitá ma poko ta skohí.’
MAT,Evangelio Segun Mateo,Mateo,NT,22,15,E fariseonan a kita bai i nan a traha plan pa kohe Hesus den trampa ku su mes palabranan.
MAT,Evangelio Segun Mateo,Mateo,NT,22,16,"Nan a manda nan disipelnan huntu ku algun hende di Heródes serka Hesus. Nan a bis'É: ‘Maestro, nos sa ku bo ta un hende honesto; segun bèrdat bo ta siña hende kon Dios ke pa nan biba. Bo no ta wòri bo kabes ku loke hende ta pensa, pasobra Bo no ta husga segun aparensia."
MAT,Evangelio Segun Mateo,Mateo,NT,22,17,Bisa nos kiko bo ta pensa antó: Ta korekto pa paga belasting na emperador di Roma; sí òf nò?’
MAT,Evangelio Segun Mateo,Mateo,NT,22,18,"Hesus tabata sa ki mal intenshon nan tabatin, p'esei El kontestá: ‘Pakiko boso ta buska moda di laga Mi kai den trampa? Hipókritanan!"
MAT,Evangelio Segun Mateo,Mateo,NT,22,19,Laga Mi mira un moneda ku ta usa pa paga belasting.’
MAT,Evangelio Segun Mateo,Mateo,NT,22,20,Nan a hiba un moneda di plata p'E i Hesus a sigui bisa: ‘Ken su nòmber i su imágen tin aki riba?’
MAT,Evangelio Segun Mateo,Mateo,NT,22,21,"Nan a kontestá: ‘Di emperador.’ E ora ei Hesus a bisa nan: ‘Wèl, duna emperador loke ta di emperador i Dios loke ta di Dios.’"
MAT,Evangelio Segun Mateo,Mateo,NT,22,22,"Ora nan a tende loke El a bisa, nan a keda asombrá i a kita bai lag'É."
MAT,Evangelio Segun Mateo,Mateo,NT,22,23,"E mesun dia ei algun saduseo, esta e hendenan ku tabata bisa ku hende lo no lanta for di morto, a bini serka Hesus"
MAT,Evangelio Segun Mateo,Mateo,NT,22,24,"i bis'É: ‘Maestro, Moises a bisa den lei: “Si un hòmber muri sin laga yu atras, su ruman hòmber mester kasa ku e biuda pa asina duna yu na su ruman ku a muri.”"
MAT,Evangelio Segun Mateo,Mateo,NT,22,25,"Awor, tabatin shete ruman hòmber ta biba aki. E mayó a kasa i a muri. Komo e no tabatin yu, el a laga su kasá pa su ruman."
MAT,Evangelio Segun Mateo,Mateo,NT,22,26,"Asina a pasa ku e di dos, despues ku e di tres i al fin ku tur shete ruman."
MAT,Evangelio Segun Mateo,Mateo,NT,22,27,Por último e muhé mes a muri bai.
MAT,Evangelio Segun Mateo,Mateo,NT,22,28,"Awor riba dia di resurekshon, ta kasá di kua di e shete rumannan e muhé lo ta? Tur tabata kasá kuné tòg?’"
MAT,Evangelio Segun Mateo,Mateo,NT,22,29,Hesus a kontestá: ‘Boso ta kibuká komo boso no konosé Skritura ni poder di Dios.
MAT,Evangelio Segun Mateo,Mateo,NT,22,30,"Pasobra dia hende lanta for di morto, hòmber lo no kasa ni lo no entregá hende muhé pa kasa, pero nan lo ta manera angel den shelu."
MAT,Evangelio Segun Mateo,Mateo,NT,22,31,Loke ta e asuntu di resurekshon: boso no a lesa ku Dios a bisa boso:
MAT,Evangelio Segun Mateo,Mateo,NT,22,32,"Mi ta Dios di Abraham, Dios di Isak i Dios di Yakob? Dios no ta Dios di morto sino di hende bibu.’"
MAT,Evangelio Segun Mateo,Mateo,NT,22,33,"Ora e multitut a tende loke El a bisa, nan a keda babuká di tende su siñansa."
MAT,Evangelio Segun Mateo,Mateo,NT,22,34,"Ora e fariseonan a tende ku Hesus a tapa e saduseonan su boka, nan a reuní."
MAT,Evangelio Segun Mateo,Mateo,NT,22,35,"Un di nan, un eksperto den lei, a purba kohe Hesus den trampa ku un pregunta. El a puntr'É:"
MAT,Evangelio Segun Mateo,Mateo,NT,22,36,"‘Maestro, kua ta e mandamentu di mas importante den lei?’"
MAT,Evangelio Segun Mateo,Mateo,NT,22,37,"Hesus a kontest'é: ‘ “Stima Señor, bo Dios, di henter bo kurason, ku henter bo alma i ku henter bo mente.”"
MAT,Evangelio Segun Mateo,Mateo,NT,22,38,Esei ta e mandamentu di mas grandi i di mas importante.
MAT,Evangelio Segun Mateo,Mateo,NT,22,39,Ma e di dos mandamentu ta mes importante: “Stima bo próhimo manera bo ta stima bo mes.”
MAT,Evangelio Segun Mateo,Mateo,NT,22,40,Henter e lei di Moises i e siñansa di e profetanan ta dependé di e dos mandamentunan akí.’
MAT,Evangelio Segun Mateo,Mateo,NT,22,41,"Miéntras e fariseonan tabata huntu ainda, Hesus a puntra nan: ‘Kiko boso ta pensa di Mesias? Desendiente di ken E ta?’"
MAT,Evangelio Segun Mateo,Mateo,NT,22,42,Nan a kontest'É: ‘Yu di David!’
MAT,Evangelio Segun Mateo,Mateo,NT,22,43,"Hesus a bisa nan: ‘Ta di kon David mes antó, guiá pa Spiritu Santu, ta yam'É Señor, ora e bisa:"
MAT,Evangelio Segun Mateo,Mateo,NT,22,44,"“Señor Dios a bisa mi Señor: Sinta Bo na mi man drechi, te ora Mi pone bo enemigunan na bo pia.”"
MAT,Evangelio Segun Mateo,Mateo,NT,22,45,"Awor si David mes ta yam'É Señor, kon e Mesias por ta desendiente di David?’"
MAT,Evangelio Segun Mateo,Mateo,NT,22,46,Niun hende no por a kontestá su pregunta i for di e dia ei nan no a tribi puntr'É nada mas.
MAT,Evangelio Segun Mateo,Mateo,NT,23,1,Hesus a bisa e multitut i su disipelnan:
MAT,Evangelio Segun Mateo,Mateo,NT,23,2,‘E dòktornan di lei i e fariseonan ta sinta riba stul di Moises; nan tin outoridat ofisial pa splika lei di Moises.
MAT,Evangelio Segun Mateo,Mateo,NT,23,3,"P'esei obedesé i sigui tur kos ku nan bisa, ma no hasi manera nan ta hasi sí! Pasobra nan mes no ta hasi loke nan ta bisa."
MAT,Evangelio Segun Mateo,Mateo,NT,23,4,"Nan ta pone karga pisá i difísil riba lomba di hende, ma nan no ke saka niun dede pa yuda ku e karga."
MAT,Evangelio Segun Mateo,Mateo,NT,23,5,Nan ta hasi tur kos pa hende mira; mira kon hanchu nan kahitanan di orashon i kon largu e kuashinan di nan paña ta.
MAT,Evangelio Segun Mateo,Mateo,NT,23,6,Nan gusta haña e mihó lugánan na fiesta i e lugánan di honor den snoa;
MAT,Evangelio Segun Mateo,Mateo,NT,23,7,nan gusta pa hende kumindá nan ku rèspèt riba plasa i tambe pa hende yama nan “maestro”.
MAT,Evangelio Segun Mateo,Mateo,NT,23,8,No laga niun hende yama boso sí “maestro”; ta ún maestro so boso tin i boso tur ta ruman.
MAT,Evangelio Segun Mateo,Mateo,NT,23,9,"No ta yama niun hende riba mundu boso “tata” tampoko, pasobra ta e Tata den shelu so boso tin."
MAT,Evangelio Segun Mateo,Mateo,NT,23,10,"Tampoko no laga niun hende yama boso “guia”, pasobra ta e Mesias so ta boso guia."
MAT,Evangelio Segun Mateo,Mateo,NT,23,11,"Esun di mas importante meimei di boso, lo ta boso sirbidó."
MAT,Evangelio Segun Mateo,Mateo,NT,23,12,"Ken ku alsa su mes, lo ta humiliá i ken ku humiliá su mes, lo ta alsá."
MAT,Evangelio Segun Mateo,Mateo,NT,23,13,"Ai di boso, dòktornan di lei i fariseonan! Hipókritanan! Boso ta dal porta di reino di Dios sera den kara di hende. Boso mes no ta drenta paden, ma ora otro hende ta bai drenta, boso no ta pèrmití nan. ["
MAT,Evangelio Segun Mateo,Mateo,NT,23,14,"Ai di boso, dòktornan di lei i fariseonan! Hipókritanan! Boso ta hòrta propiedat di biudanan i boso ta hasi orashonnan largu djis pa bista di hende. Ma boso sentensia lo ta hopi mas pisá!]"
MAT,Evangelio Segun Mateo,Mateo,NT,23,15,"Ai di boso, dòktornan di lei i fariseonan! Hipókritanan! Boso ta krusa laman i biaha rònt mundu pa gana un alma, ma ora boso hañ'é, boso ta dañ'é di moda ku e ta meresé di bai fièrnu dos be mas tantu ku boso!"
MAT,Evangelio Segun Mateo,Mateo,NT,23,16,"Ai di boso, guianan siegu ku boso ta! Boso ta siña: “Si un hende hura pa tèmpel, e no ta mará na loke el a bisa. Ma si e hura pa e oro den tèmpel, sí e ta mará na loke el a bisa.”"
MAT,Evangelio Segun Mateo,Mateo,NT,23,17,Siegunan sin sintí! Kiko ta mas importante: e oro òf e tèmpel ku ta santifiká e oro?
MAT,Evangelio Segun Mateo,Mateo,NT,23,18,"Tambe boso ta bisa: “Si un hende hura pa altá, e no ta mará na loke el a bisa. Ma si e hura pa e ofrenda ku ta riba altá, sí e ta mará.”"
MAT,Evangelio Segun Mateo,Mateo,NT,23,19,Siegunan! Kiko ta mas importante: e ofrenda riba altá òf e altá ku ta santifiká e ofrenda?
MAT,Evangelio Segun Mateo,Mateo,NT,23,20,"Wèl, es ku hura pa altá, ta hura pa tur kos ku tin riba e altá."
MAT,Evangelio Segun Mateo,Mateo,NT,23,21,"Es ku hura pa tèmpel, ta hura pa tèmpel i tambe pa Dios ku ta biba eiden."
MAT,Evangelio Segun Mateo,Mateo,NT,23,22,"Es ku hura pa shelu, ta hura pa trono di Dios i pa Dios ku ta sintá riba e trono."
MAT,Evangelio Segun Mateo,Mateo,NT,23,23,"Ai di boso, dòktornan di lei i fariseonan! Hipókritanan! Boso ta duna Dios un désimo parti di speserei manera menta, anis i komino, ma boso ta neglishá e kosnan mas importante den lei: hustisia, mizerikòrdia i fieldat. Bèrdat ta ku boso mester kumpli ku e kosnan akí, ma sin neglishá e kosnan di ménos importansia."
MAT,Evangelio Segun Mateo,Mateo,NT,23,24,"Guianan siegu! Boso ta kola muskita chikí saka for di loke boso ta bebe, ma ta guli kamel grandi manda abou!"
MAT,Evangelio Segun Mateo,Mateo,NT,23,25,"Ai di boso, dòktornan di lei i fariseonan! Hipókritanan! Parti pafó di e tayó ku e kòpi sí boso ta limpia, ma parti paden ta yen di loke boso a haña pa medio di violensia i libertinahe."
MAT,Evangelio Segun Mateo,Mateo,NT,23,26,"Fariseonan siegu, limpia parti paden di e kòpi promé, anto di mes parti pafó ta bira limpi!"
MAT,Evangelio Segun Mateo,Mateo,NT,23,27,"Ai di boso dòktornan di lei i fariseonan! Hipókritanan! Boso parse e grafnan blanchá blanku, bunita di pafó, ma ku paden ta yen di wesu di hende morto i kos putrí."
MAT,Evangelio Segun Mateo,Mateo,NT,23,28,"Meskos asina di pafó boso ta mustra di ta hende hustu, ma di paden boso ta yen di hipokresia i piká."
MAT,Evangelio Segun Mateo,Mateo,NT,23,29,"Ai di boso, dòktornan di lei i fariseonan! Hipókritanan! Boso ta traha graf mashá bunita pa e profetanan i boso ta dekorá Monumento na honor di esnan ku a biba hustu."
MAT,Evangelio Segun Mateo,Mateo,NT,23,30,"Boso ta bisa: “Si nos a biba den tempu di nos antepasadonan, nos lo no a koperá ku matamentu di e profetanan.”"
MAT,Evangelio Segun Mateo,Mateo,NT,23,31,"Ke men, boso mes ta atmití di ta desendiente di e hendenan ku a mata e profetanan."
MAT,Evangelio Segun Mateo,Mateo,NT,23,32,"Wèl, kaba e trabou ku boso antepasadonan a kuminsá!"
MAT,Evangelio Segun Mateo,Mateo,NT,23,33,"Víboranan! Rasa di kolebra, kon boso ta spera di por skapa e sentensia ku ta kondená boso pa bai fièrnu?"
MAT,Evangelio Segun Mateo,Mateo,NT,23,34,"Skucha bon! P'esei Mi ta manda profeta, hòmber sabí i hende vèrsá den lei pa boso. Algun boso lo mata, algun boso lo krusifiká, otro boso lo suta ku zuip den snoa i persiguí di siudat pa siudat."
MAT,Evangelio Segun Mateo,Mateo,NT,23,35,"Asina e kastigu pa morto di tur hende inosente lo kai riba boso, for di morto di e hòmber hustu Abel, te ku morto di Zakarías, yu di Bèrèkías. E Zakarías ku boso a mata entre altá i santuario den tèmpel."
MAT,Evangelio Segun Mateo,Mateo,NT,23,36,"Mi ta sigurá boso: e kastigu pa tur e kosnan akí, lo kai riba e generashon akí."
MAT,Evangelio Segun Mateo,Mateo,NT,23,37,"Herusalèm, o Herusalèm! Abo ku ta mata e profetanan i piedra e mensaheronan ku Dios manda serka bo. Kuantu be Mi no a deseá di hunta bo hendenan, manera un mama galiña ta hala su puitunan bou di su ala. Ma bo no a laga Mi."
MAT,Evangelio Segun Mateo,Mateo,NT,23,38,Mira! Boso tèmpel lo keda bandoná i bashí.
MAT,Evangelio Segun Mateo,Mateo,NT,23,39,"Pasobra Mi ta bisa boso: boso lo no mira Mi mas, te ora e tempu yega ku boso lo bisa: “Bendishoná ta esun ku ta bini den nòmber di Señor!” ’"
MAT,Evangelio Segun Mateo,Mateo,NT,24,1,"Ora Hesus a sali for di tèmpel i tabata bai, su disipelnan a aserk'É pa mustr'É e edifisionan di tèmpel."
MAT,Evangelio Segun Mateo,Mateo,NT,24,2,Hesus a bisa nan: ‘Boso ta mira tur e kosnan akí? Mi ta sigurá boso: Niun piedra lo no keda na su lugá; lo basha tur abou!’
MAT,Evangelio Segun Mateo,Mateo,NT,24,3,"Ora Hesus tabata sintá riba Seru di Oleifi, e disipelnan a bin puntr'É den privá: ‘Bisa nos: ki dia e kosnan akí lo sosodé? Na kua señal nos por mira ku Bo ta serka di bini i ku fin di tempu ta serka di yega?’"
MAT,Evangelio Segun Mateo,Mateo,NT,24,4,"Hesus a bisa nan: ‘Tene kuidou, no laga niun hende gaña boso."
MAT,Evangelio Segun Mateo,Mateo,NT,24,5,"Hopi lo bin usa mi nòmber i bisa: “T'ami ta e Mesias!”, i nan lo gaña hopi hende."
MAT,Evangelio Segun Mateo,Mateo,NT,24,6,"Boso lo tende di guera i rumor tokante guera; sòru pa boso no bira sobresaltá, pasobra e kosnan akí mester sosodé, ma lo no ta e fin ainda."
MAT,Evangelio Segun Mateo,Mateo,NT,24,7,"Nashon lo lanta kontra nashon, reino kontra reino; lo tin temporada di mizeria di hamber i temblor na diferente lugá."
MAT,Evangelio Segun Mateo,Mateo,NT,24,8,Tur e kosnan akí lo ta kuminsamentu di dolónan di parto.
MAT,Evangelio Segun Mateo,Mateo,NT,24,9,"Nan lo entregá boso den man di outoridat, pa boso sufri i mata boso. Hende di tur pueblo lo odia boso pa mi motibu."
MAT,Evangelio Segun Mateo,Mateo,NT,24,10,Den e tempu ei hopi lo stòp di kere: nan lo traishoná otro i odia otro.
MAT,Evangelio Segun Mateo,Mateo,NT,24,11,Hopi profeta falsu lo aparesé i nan lo gaña hopi hende.
MAT,Evangelio Segun Mateo,Mateo,NT,24,12,"Maldat lo plama asina tantu ku amor di hopi hende lo fria,"
MAT,Evangelio Segun Mateo,Mateo,NT,24,13,ma esun ku perseverá te na final lo ta salbá!
MAT,Evangelio Segun Mateo,Mateo,NT,24,14,"Lo prediká e bon notisia di e reino rònt mundu komo testimonio pa tur nashon. Anto e ora ei, fin lo yega!"
MAT,Evangelio Segun Mateo,Mateo,NT,24,15,"Ora boso mira e “kos repugnante ku ta trese destrukshon”, ku profeta Daniel a papia di dje, poné den e lugá santu (komprondé bon kiko esaki ke men, lesadó),"
MAT,Evangelio Segun Mateo,Mateo,NT,24,16,"habitantenan di Hudea, hui e ora ei bai den seru."
MAT,Evangelio Segun Mateo,Mateo,NT,24,17,"Esun ku ta riba dak di su kas, no pèrdè tempu baha bai kohe nada den kas."
MAT,Evangelio Segun Mateo,Mateo,NT,24,18,"Esun ku ta den kunuku, no bira bèk bai kohe paña."
MAT,Evangelio Segun Mateo,Mateo,NT,24,19,Ai di e muhénan na estado i di e mamanan ku tin yu na lechi den e dianan ei!
MAT,Evangelio Segun Mateo,Mateo,NT,24,20,"Resa pidi Dios pa boso huimentu no tuma lugá den wenter, tempu di friu òf riba sabat,"
MAT,Evangelio Segun Mateo,Mateo,NT,24,21,"pasobra lo tin un mizeria grandi manera nunka mundu no a yega di weta, for di dia el a kuminsá te awor akí! Un mizeria grandi asina lo no bini nunka mas atrobe."
MAT,Evangelio Segun Mateo,Mateo,NT,24,22,"Si Dios no a hasi e tempu ei mas kòrtiku, ningun hende lo no skapa, ma pa motibu di esnan ku Dios a skohe, e tempu ei lo ta mas kòrtiku."
MAT,Evangelio Segun Mateo,Mateo,NT,24,23,"Anto ora un hende bisa boso: “Mira! Ata e Mesias aki!” òf: “Ata e Mesias aya,” no ker'é."
MAT,Evangelio Segun Mateo,Mateo,NT,24,24,"Hende ku ta pretendé di ta e Mesias i di ta profeta, lo lanta; nan lo mustra señal grandi i hasi milager pa asina desviá asta e eskohidonan di Dios, si ta posibel."
MAT,Evangelio Segun Mateo,Mateo,NT,24,25,Mi a konta boso tur kos di antemano!
MAT,Evangelio Segun Mateo,Mateo,NT,24,26,"P'esei antó, si nan bisa boso: “Mira, ata e Mesias den desierto”, no bai aya. Òf si nan bisa: “At'É ayaden!”, no kere nan."
MAT,Evangelio Segun Mateo,Mateo,NT,24,27,"Meskos ku welek ta kòrta den ost i por mir'é te den wèst, asina binida di e Yu di hende lo ta."
MAT,Evangelio Segun Mateo,Mateo,NT,24,28,"Kaminda tin kadaver, ei warawara ta reuní!"
MAT,Evangelio Segun Mateo,Mateo,NT,24,29,"Mesora despues di e dianan di e gran mizeria ei, skuridat lo tapa solo, i luna lo no bria mas, strea lo kai for di shelu, i e podernan selestial lo tambaliá."
MAT,Evangelio Segun Mateo,Mateo,NT,24,30,"E ora ei, lo mira señal di e Yu di hende aparesé na shelu; tur pueblo na mundu lo bati riba nan pechu di remordimentu. Nan lo mira e Yu di hende bini riba nubia, ku gran poder i gloria."
MAT,Evangelio Segun Mateo,Mateo,NT,24,31,"Despues ku un tròmpèt grandi resoná, lo E manda su angelnan reuní su eskohidonan for di e kuater skinanan di mundu, for di un ekstremo di mundu te e otro ekstremo."
MAT,Evangelio Segun Mateo,Mateo,NT,24,32,"Siña lo siguiente di palu di figo. Ora su takinan bira moli i su blachinan kuminsá spreit, boso sa ku zomer ta na kaminda."
MAT,Evangelio Segun Mateo,Mateo,NT,24,33,"Sa antó tambe, ku ora boso mira tur e kosnan akí, ku e ta djis tras di porta."
MAT,Evangelio Segun Mateo,Mateo,NT,24,34,Mi ta sigurá boso: E kosnan akí lo pasa promé ku e generashon akí pasa bai.
MAT,Evangelio Segun Mateo,Mateo,NT,24,35,"Shelu i tera sí lo pasa bai, ma mi palabranan nò!"
MAT,Evangelio Segun Mateo,Mateo,NT,24,36,"Niun hende no sa ki dia ta e dia òf ki ora ta e ora, ni angelnan den shelu ni e Yu no sa; Dios Tata so sa esei."
MAT,Evangelio Segun Mateo,Mateo,NT,24,37,"Meskos ku a pasa den tempu di Noe, lo pasa dia e Yu di hende bini."
MAT,Evangelio Segun Mateo,Mateo,NT,24,38,"Den e dianan ei, promé ku diluvio, e hendenan tabata kome, bebe i kasa, te dia Noe a drenta arka."
MAT,Evangelio Segun Mateo,Mateo,NT,24,39,"Nan no tabata realisá kiko tabata pasa te ora diluvio a bin hisa nan tur bai kuné; asina lo pasa, ora e Yu di hende bini."
MAT,Evangelio Segun Mateo,Mateo,NT,24,40,"Lo tin dos hòmber den kunuku; un ta keda, e otro e Yu di hende ta bai kuné."
MAT,Evangelio Segun Mateo,Mateo,NT,24,41,"Lo tin dos muhé ta mula trigo ku un mulina di man; un ta keda, e otro e Yu di hende ta bai kuné."
MAT,Evangelio Segun Mateo,Mateo,NT,24,42,"P'esei, sea alerta! Pasobra boso no sa ki dia boso Señor ta bini."
MAT,Evangelio Segun Mateo,Mateo,NT,24,43,"Bo por ta sigur: si doño di kas tabata sa ki ora den anochi ladron ta bini, lo el a keda lantá i lo no a laga ladron kibra drenta su kas."
MAT,Evangelio Segun Mateo,Mateo,NT,24,44,"P'esei boso tambe sea semper prepará antó, pasobra e Yu di hende ta bini un ora ku bo no ta sper'É!"
MAT,Evangelio Segun Mateo,Mateo,NT,24,45,"Ken antó lo ta e kriá fiel i sabí ku su shon ta pone na kabes di su kas, pa duna e otro kriánan kuminda na e ora adekuá?"
MAT,Evangelio Segun Mateo,Mateo,NT,24,46,"Felis e kriá ei lo ta, si su shon yega hañ'é ta hasi su trabou."
MAT,Evangelio Segun Mateo,Mateo,NT,24,47,Mi ta sigurá boso: e shon lo dun'é outoridat riba tur su propiedatnan.
MAT,Evangelio Segun Mateo,Mateo,NT,24,48,"Awor, si e ta un mal kriá, lo e pensa den su mes: “Mi señor ta tarda pa bini kas”,"
MAT,Evangelio Segun Mateo,Mateo,NT,24,49,i lo e kuminsá bati e otro kriánan i kome bebe huntu ku buraché.
MAT,Evangelio Segun Mateo,Mateo,NT,24,50,Su shon lo bolbe un dia ku e kriá no sa ni ta sper'é.
MAT,Evangelio Segun Mateo,Mateo,NT,24,51,"Lo e kap e kriá na pida pida i pon'é den e lugá destiná p'e, serka e hipókritanan. Aya hende lo yora i morde djente di doló."
MAT,Evangelio Segun Mateo,Mateo,NT,25,1,"Ora ku e kosnan akí pasa, por kompará reino di Dios ku lo siguiente. Dies hobensita a kohe nan lampi pa bai kontra ku e brùidehòm."
MAT,Evangelio Segun Mateo,Mateo,NT,25,2,Sinku di nan tabata sabí i e otronan tabata bobo.
MAT,Evangelio Segun Mateo,Mateo,NT,25,3,"E bobonan a bai ku nan lampi wèl, pero nan no a bai ku zeta èkstra."
MAT,Evangelio Segun Mateo,Mateo,NT,25,4,E sabínan sí a bai ku un butishi ku zeta èkstra huntu ku nan lampi.
MAT,Evangelio Segun Mateo,Mateo,NT,25,5,"Komo ku e brùidehòm a tarda pa yega, nan tur a kuminsá kabishá i a pega soño."
MAT,Evangelio Segun Mateo,Mateo,NT,25,6,"Tabata meimei anochi kaba, ora ku un hende a grita: “Ata e brùidehòm aki, bin kontr'é!”"
MAT,Evangelio Segun Mateo,Mateo,NT,25,7,Tur e hobensitanan a lanta i a kuminsá prepará nan lampi.
MAT,Evangelio Segun Mateo,Mateo,NT,25,8,E bobonan a bisa e sabínan: “Duna nos un tiki di boso zeta; nos lampinan ta serka di paga.”
MAT,Evangelio Segun Mateo,Mateo,NT,25,9,E sabínan a kontestá nan: “Nos no por duna boso; no tin sufisiente zeta pa nos tur haña. Mihó boso bai kumpra zeta pa boso mes serka e bendedónan.”
MAT,Evangelio Segun Mateo,Mateo,NT,25,10,"Ora ku nan a bai, e brùidehòm a yega. Esnan ku tabata kla, a drenta huntu kuné pa selebrá fiesta di kasamentu. Porta a sera."
MAT,Evangelio Segun Mateo,Mateo,NT,25,11,"Despues e hobensitanan bobo a yega i a grita: “Señor, señor! Habri porta pa nos!”"
MAT,Evangelio Segun Mateo,Mateo,NT,25,12,Ma e brùidehòm a kontestá: “Mi ta sigurá boso: Ami no konosé boso!” ’
MAT,Evangelio Segun Mateo,Mateo,NT,25,13,"Hesus a sigui bisa: ‘Sea alerta antó, pasobra boso no sa, ki dia esei lo sosodé."
MAT,Evangelio Segun Mateo,Mateo,NT,25,14,Ta manera un hòmber ku tabata bai di biahe. El a yama su kriánan i a konfia nan su poseshon.
MAT,Evangelio Segun Mateo,Mateo,NT,25,15,"Un el a duna sinku mil moneda di oro; un otro, dos mil i un otro, mil. Nan tur a haña di akuerdo ku nan abilidat. Despues e hòmber a bai di biahe."
MAT,Evangelio Segun Mateo,Mateo,NT,25,16,"E kriá ku a haña sinku mil moneda, a bai hasi negoshi mesora ku e sèn i el a gana sinku mil aserka."
MAT,Evangelio Segun Mateo,Mateo,NT,25,17,"Esun ku a haña dos mil moneda, a hasi meskos i el gana dos mil mas aserka."
MAT,Evangelio Segun Mateo,Mateo,NT,25,18,"Ma e último ku a haña mil moneda, a bai koba un buraku den tera i a skonde e sèn ku su shon a dun'é."
MAT,Evangelio Segun Mateo,Mateo,NT,25,19,"Despues di un tempu largu, e shon a bini bèk i su kriánan a hasi kuenta kuné."
MAT,Evangelio Segun Mateo,Mateo,NT,25,20,"Esun ku a haña sinku mil, a drenta i a entregá sinku mil mas di loke el a haña. El a bisa: “Shon, bo a duna mi sinku mil moneda. Ata aki sinku mil èkstra di ganashi ku mi a haña!”"
MAT,Evangelio Segun Mateo,Mateo,NT,25,21,"Su shon a bis'é: “Bon hasí! Bo ta un kriá bon i fiel; bo tabata fiel den maneho di un tiki sèn, p'esei mi ta duna bo responsabilidat riba kantidat grandi! Drenta, bin kompartí mi legria!”"
MAT,Evangelio Segun Mateo,Mateo,NT,25,22,"Despues esun ku a haña dos mil a drenta i a bisa: “Shon, bo a duna mi dos mil moneda. Ata aki dos mil èkstra di ganashi ku mi a haña!”"
MAT,Evangelio Segun Mateo,Mateo,NT,25,23,"Su shon a bis'é: “Bon hasí! Bo ta un kriá bon i fiel; bo tabata fiel den maneho di un tiki sèn, p'esei mi ta duna bo responsabilidat riba kantidat grandi! Drenta, bin kompartí mi legria!”"
MAT,Evangelio Segun Mateo,Mateo,NT,25,24,"Awor esun ku a haña mil moneda tambe a drenta i bisa: “Shon, mi tabata sa ku bo ta un shon sin mizerikòrdia, ku ta kosechá kaminda e no a planta i ta hunta kaminda e no a sembra."
MAT,Evangelio Segun Mateo,Mateo,NT,25,25,"Di miedu mi a bai skonde bo plaka bou di tera. Wak, ata bo plaka!”"
MAT,Evangelio Segun Mateo,Mateo,NT,25,26,Ma su shon a rospond'é: “Kriá malbado i floho! Bo sa ku mi ta kosechá kaminda mi no a planta i ku mi ta hunta kaminda mi no a sembra.
MAT,Evangelio Segun Mateo,Mateo,NT,25,27,"Awèl, bo mester a kohe e sèn deposit'é na banko, pa ora mi bini, mi por haña mi sèn bèk ku interes!"
MAT,Evangelio Segun Mateo,Mateo,NT,25,28,"P'esei, kita e mil monedanan for di dje i duna esun ku tin dies mil kaba."
MAT,Evangelio Segun Mateo,Mateo,NT,25,29,"Pasobra esun ku tin hopi, lo haña mas i lo e tin asta na abundansia. Ma esun ku no tin nada asta e tiki ku e tin, lo kita for di dje."
MAT,Evangelio Segun Mateo,Mateo,NT,25,30,"Pa loke ta trata e kriá inútil ei, tir'é den skuridat profundo; aya hende lo yora i morde djente di doló.”,"
MAT,Evangelio Segun Mateo,Mateo,NT,25,31,"Ora Yu di hende bini den su gloria, huntu ku tur su angelnan, lo E sinta riba su trono glorioso."
MAT,Evangelio Segun Mateo,Mateo,NT,25,32,"Tur nashon di mundu lo reuní su dilanti i lo E separá nan den dos grupo, meskos ku wardadó ta separá karné for di kabritu."
MAT,Evangelio Segun Mateo,Mateo,NT,25,33,E karnénan lo E pone na su man drechi i e kabritunan lo E pone na su man robes.
MAT,Evangelio Segun Mateo,Mateo,NT,25,34,"E ora ei e Rei lo bisa esnan pará na su man drechi: “Bini serka Mi, boso ku mi Tata a bendishoná; tuma poseshon di e reino ku ta prepará pa boso for di kuminsamentu di mundu."
MAT,Evangelio Segun Mateo,Mateo,NT,25,35,Pasobra Mi tabatin hamber i boso a duna Mi di kome; Mi tabatin set i boso a duna Mi di bebe. Mi tabata un strañero i boso a risibí Mi den boso kas.
MAT,Evangelio Segun Mateo,Mateo,NT,25,36,Mi tabata sunú i boso a duna Mi paña pa bisti; Mi tabata malu i boso a kuida Mi. Mi tabata será i boso a bin bishitá Mi.”
MAT,Evangelio Segun Mateo,Mateo,NT,25,37,"E ora ei esnan ku a biba bon ku Dios lo kontest'É: “Señor, ki dia nos a mira Bo ku hamber i a duna Bo di kome? Ku set, i a duna Bo di bebe?"
MAT,Evangelio Segun Mateo,Mateo,NT,25,38,"Ki dia nos a mira Bo komo strañero i a risibí Bo den nos kas? Sunú, i a duna Bo paña pa bisti?"
MAT,Evangelio Segun Mateo,Mateo,NT,25,39,Ki dia nos a mira Bo malu òf den prizòn i a bishitá Bo?”
MAT,Evangelio Segun Mateo,Mateo,NT,25,40,"Rei lo bisa nan: “Mi ta sigurá boso: tur kos ku boso a hasi pa un di e rumannan di ménos importansia akí di Mi, boso a hasié pa Mi.”"
MAT,Evangelio Segun Mateo,Mateo,NT,25,41,"Despues lo E bisa esnan pará na su man robes: “Bai for di Mi, boso maldishoná pa Dios! Bai den e kandela eterno ku ta prepará pa diabel i su angelnan."
MAT,Evangelio Segun Mateo,Mateo,NT,25,42,Pasobra Mi tabatin hamber i boso no a duna Mi di kome; Mi tabatin set i boso no a duna Mi di bebe.
MAT,Evangelio Segun Mateo,Mateo,NT,25,43,Mi tabata un strañero i boso no a risibí Mi den boso kas; Mi tabata sunú i boso no a duna Mi paña pa bisti; Mi tabata malu i den prizòn i boso no a bin bishitá Mi.”
MAT,Evangelio Segun Mateo,Mateo,NT,25,44,"E ora ei nan lo kontest'É: “Señor, ki dia nos a mira Bo ku hamber, òf ku set, òf komo strañero òf sunú, òf malu, òf den prizòn i nos no a yuda Bo?”"
MAT,Evangelio Segun Mateo,Mateo,NT,25,45,"E ora ei lo E kontestá nan: “Mi ta sigurá boso: tur kos ku boso no a hasi pa un di e hendenan di ménos importansia ei, boso no a hasié pa Mi.”"
MAT,Evangelio Segun Mateo,Mateo,NT,25,46,"Wèl, esnan akí lo risibí kastigu eterno, ma e hendenan ku a biba bon ku Dios lo risibí bida eterno.’"
MAT,Evangelio Segun Mateo,Mateo,NT,26,1,"Ora Hesus a kaba di papia tur e kosnan akí, El a bisa su disipelnan:"
MAT,Evangelio Segun Mateo,Mateo,NT,26,2,‘Boso sa ku aki dos dia ta fiesta di Pésag. E ora ei ta entregá Yu di hende pa nan krusifik'É.’
MAT,Evangelio Segun Mateo,Mateo,NT,26,3,Den e tempu ei e saserdotenan importante i e ansianonan a reuní den palasio di gransaserdote Kaifas.
MAT,Evangelio Segun Mateo,Mateo,NT,26,4,Nan a bai di akuerdo pa kohe Hesus prezu na un manera astuto i mat'É.
MAT,Evangelio Segun Mateo,Mateo,NT,26,5,Nan a papia ku otro pa no hasi esaki durante e dianan di fiesta pa e pueblo no rebeldiá.
MAT,Evangelio Segun Mateo,Mateo,NT,26,6,"Hesus tabata na Betania na kas di Simon, e leproso."
MAT,Evangelio Segun Mateo,Mateo,NT,26,7,"Miéntras E tabata sinta kome, un muhé a drenta ku un butishi yená ku zeta perfumá karu i el a bash'é riba Hesus su kabes."
MAT,Evangelio Segun Mateo,Mateo,NT,26,8,"Ora su disipelnan a mira loke a pasa, nan a rabia i bisa: ‘Pakiko mester dispidí?"
MAT,Evangelio Segun Mateo,Mateo,NT,26,9,Por a bend'é pa un bon kantidat di plaka i duna hende pober e sèn.’
MAT,Evangelio Segun Mateo,Mateo,NT,26,10,Hesus a ripará kiko tabata pasa i El a bisa: ‘Pakiko boso ta molestiá e señora? El a hasi un bon obra pa Mi.
MAT,Evangelio Segun Mateo,Mateo,NT,26,11,"Hende pober boso lo tin semper serka boso, ma Ami sí boso lo no tin semper!"
MAT,Evangelio Segun Mateo,Mateo,NT,26,12,"Ora el a hunta mi kurpa ku zeta, el a hasié komo preparashon pa mi entiero."
MAT,Evangelio Segun Mateo,Mateo,NT,26,13,"Mi ta sigurá boso: na tur lugá na mundu kaminda prediká e bon notisia akí, lo menshoná loke e muhé akí a hasi i lo sigui rekord'é.’"
MAT,Evangelio Segun Mateo,Mateo,NT,26,14,"E ora ei un di e diesdos apòstelnan, yamá Hudas Iskariot, a bai serka e saserdotenan importante i bisa nan:"
MAT,Evangelio Segun Mateo,Mateo,NT,26,15,‘Kuantu boso ta duna mi pa entreg'É na boso?’ Nan a pag'é trinta moneda di plata.
MAT,Evangelio Segun Mateo,Mateo,NT,26,16,For di e momento ei Hudas a kuminsá buska un momento oportuno pa entregá Hesus.
MAT,Evangelio Segun Mateo,Mateo,NT,26,17,"Riba promé dia di fiesta di Pan sin Zürdeg, Hesus su disipelnan a bin puntr'É: ‘Unda Bo ke nos prepará sena di Pésag pa Bo kome?’"
MAT,Evangelio Segun Mateo,Mateo,NT,26,18,"Hesus a bisa nan: ‘Drenta siudat, bai serka tal i tal persona i bis'é: “Maestro ta bisa: Mi tempu a yega, serka bo mi ta tene sena di Pésag ku mi disipelnan.” ’"
MAT,Evangelio Segun Mateo,Mateo,NT,26,19,E disipelnan a hasi manera Hesus a manda nan i a prepará e sena di Pésag.
MAT,Evangelio Segun Mateo,Mateo,NT,26,20,"Ora a bira nochi, Hesus i su diesdos disipelnan a sinta kome."
MAT,Evangelio Segun Mateo,Mateo,NT,26,21,"Miéntras nan tabata kome, Hesus a bisa: ‘Mi ta sigurá boso: ún di boso lo traishoná Mi.’"
MAT,Evangelio Segun Mateo,Mateo,NT,26,22,"E disipelnan a bira mashá fèrdrit i un tras di otro a kuminsá bis'É: ‘N' t'ami sí, no Señor!’"
MAT,Evangelio Segun Mateo,Mateo,NT,26,23,"Ma Hesus a kontestá nan: ‘Esun ku dòp su pan den skalchi huntu ku Mi, lo traishoná Mi."
MAT,Evangelio Segun Mateo,Mateo,NT,26,24,"Sí, manera ta skibí den Skritura, Yu di hende mester bai, ma ai di e hende ku traishon'É! Ta mihó pa e hende ei, si nunka e no a nase mes!’"
MAT,Evangelio Segun Mateo,Mateo,NT,26,25,"Hudas, esun ku a traishon'É, a puntr'É: ‘Por t'ami, Maestro?’ Hesus a bis'é: ‘Manera bo di!’"
MAT,Evangelio Segun Mateo,Mateo,NT,26,26,"Miéntras nan tabata kome, Hesus a kohe pan; El a gradisí Dios, kibra e pan i duna su disipelnan. ‘Tuma kome, esaki ta mi kurpa,’ El a bisa."
MAT,Evangelio Segun Mateo,Mateo,NT,26,27,"Despues El a kohe un kopa di biña, yama Dios danki pa e kopa, pas'é pa nan i bisa: ‘Boso tur bebe for di dje."
MAT,Evangelio Segun Mateo,Mateo,NT,26,28,"Esaki ta mi sanger, ku ta konfirmá e aliansa i ku Mi ta drama pa hopi hende, pa pordon di piká."
MAT,Evangelio Segun Mateo,Mateo,NT,26,29,"Mi ta bisa boso: for di awe, lo Mi no bebe biña mas, te dia Mi bebe biña nobo ku boso den reino di mi Tata.’"
MAT,Evangelio Segun Mateo,Mateo,NT,26,30,Despues di a kanta himno nan a sali pa Seru di Oleifi.
MAT,Evangelio Segun Mateo,Mateo,NT,26,31,"E ora ei Hesus a bisa su disipelnan: ‘Awe nochi mes, boso lo pèrdè fe den Mi i bandoná Mi! Lo sosodé manera Dios ta bisa den Skritura: Lo Mi mata e wardadó; i e karnénan lo plama for di otro."
MAT,Evangelio Segun Mateo,Mateo,NT,26,32,"Ma despues ku Mi lanta for di morto, lo Mi bai Galilea boso dilanti.’"
MAT,Evangelio Segun Mateo,Mateo,NT,26,33,"Pedro a kontestá: ‘Maske tur sobrá pèrdè fe den Bo i bandoná Bo, ami sí lo no hasié.’"
MAT,Evangelio Segun Mateo,Mateo,NT,26,34,"Hesus a kontest'é: ‘Mi ta sigurá bo: awe anochi mes, promé ku gai kanta, ya lo bo a nenga tres be ku bo konosé Mi.’"
MAT,Evangelio Segun Mateo,Mateo,NT,26,35,"Ma Pedro a bisa: ‘Maske mi mester muri huntu ku Bo, nenga sí lo mi no nenga bo!’ Tur e otro disipelnan tambe tabata bisa tipo di kosnan asina."
MAT,Evangelio Segun Mateo,Mateo,NT,26,36,"Hesus ku su disipelnan a yega un lugá ku yama Getsémani, i El a bisa nan: ‘Keda sinta akinan, turesten Mi ta bai resa aya banda.’"
MAT,Evangelio Segun Mateo,Mateo,NT,26,37,El a bai ku Pedro i e dos yunan di Zebedeo; El a kuminsá bira tristu i intrankil.
MAT,Evangelio Segun Mateo,Mateo,NT,26,38,"El a bisa nan: ‘Mi ta sinti un tristesa asina grandi den mi kurason ku Mi por muri; keda aki, ma keda alerta huntu ku Mi.’"
MAT,Evangelio Segun Mateo,Mateo,NT,26,39,"Hesus a bai un tiki mas leu i a tira su kurpa abou. El a bisa: ‘Mi Tata! Si ta posibel, laga e kopa di sufrimentu akí pasa bai. Pero no loke Ami ke, ma loke Abo ke.’"
MAT,Evangelio Segun Mateo,Mateo,NT,26,40,"El a bai bèk serka e disipelnan i a haña nan drumí na soño. El a bisa Pedro: ‘Boso no por a keda ni sikiera un ora lantá, huntu ku Mi?"
MAT,Evangelio Segun Mateo,Mateo,NT,26,41,"Boso mester keda lantá i resa pa boso no kai den tentashon. Spiritu di hende tin boluntat sí, ma ta hende mes ta débil.’"
MAT,Evangelio Segun Mateo,Mateo,NT,26,42,"Hesus a bolbe bai hasi orashon i a bisa: ‘Mi Tata, si e kopa akí no por pasa bai sin Mi beb'é, ku sosodé segun bo boluntat.’"
MAT,Evangelio Segun Mateo,Mateo,NT,26,43,"Ora El a bini bèk, El a bolbe haña nan na soño, pasobra nan wowo a bira pisá."
MAT,Evangelio Segun Mateo,Mateo,NT,26,44,El a bai bèk bai resa atrobe i a hasi e mesun orashon pa di tres be.
MAT,Evangelio Segun Mateo,Mateo,NT,26,45,Despues El a bai serka su disipelnan i bisa nan: ‘Sigui drumi i sosegá numa. Ata e ora ta serka! Ta bai entregá Yu di hende den man di pekadó.
MAT,Evangelio Segun Mateo,Mateo,NT,26,46,"Lanta ariba, laga nos ban; esun ku a traishoná Mi, ta serka di yega.’"
MAT,Evangelio Segun Mateo,Mateo,NT,26,47,"Segun Hesus tabata papia, Hudas, un di e diesdos disipelnan, a yega. E tabata den kompania di un grupo grandi di hende ku e ansiano i saserdotenan importante a manda. E hendenan tabata armá ku sabla i palu."
MAT,Evangelio Segun Mateo,Mateo,NT,26,48,"Hudas, e traidor, a palabrá un señal ku nan; el a bisa nan: ‘Esun ku mi kumindá ku un sunchi, t'e, koh'é prezu.’"
MAT,Evangelio Segun Mateo,Mateo,NT,26,49,"Asina antó Hudas a bai derechitu serka Hesus. El a kumind'É ku un sunchi i a bis'É: ‘Maestro, mi ta kumindá Bo!’"
MAT,Evangelio Segun Mateo,Mateo,NT,26,50,"Hesus a kontest'é: ‘Mi amigu, hasi e kos ku bo a bin hasi!’ E ora ei nan a kohe Hesus tene i arest'É."
MAT,Evangelio Segun Mateo,Mateo,NT,26,51,"Un di esnan ku tabata huntu ku Hesus, a saka su sabla, kap un orea di e kriá di gransaserdote kita afó."
MAT,Evangelio Segun Mateo,Mateo,NT,26,52,"E ora ei Hesus a bisa: ‘Hinka bo sabla bèk na su lugá; ken ku usa sabla pa bringa, lo muri di sabla."
MAT,Evangelio Segun Mateo,Mateo,NT,26,53,Bo no sa ku Mi por pidi mi Tata yuda Mi i ku E por manda mas ku diesdos ehérsito grandi di angel pa yuda Mi?
MAT,Evangelio Segun Mateo,Mateo,NT,26,54,"Ma e ora ei, ta kon Skritura ku ta bisa ku e kosnan akí mester pasa, por keda kumplí?’"
MAT,Evangelio Segun Mateo,Mateo,NT,26,55,"Na e momento ei Hesus a tuma palabra i bisa e multitut: ‘Ta un bandidu Mi ta antó, ku boso mester bini ku sabla i chikoti pa kohe Mi prezu? Dia aden dia afó Mi tabata sinta den tèmpel ta duna instrukshon i boso no a kohe Mi prezu."
MAT,Evangelio Segun Mateo,Mateo,NT,26,56,Ma tur e kosnan akí a sosodé pa Skritura di e profetanan keda kumplí.’ E ora ei tur e disipelnan a bandoná Hesus i a hui bai.
MAT,Evangelio Segun Mateo,Mateo,NT,26,57,"Esnan ku a kohe Hesus prezu a hib'É kas di gransaserdote Kaifas, kaminda e ansianonan i e dòktornan di lei a reuní."
MAT,Evangelio Segun Mateo,Mateo,NT,26,58,Pedro a sigui Hesus na un distansia grandi te den patio di e kas di gransaserdote. Ei el a kai sinta huntu ku e kriánan pa e mira kon kos lo kaba.
MAT,Evangelio Segun Mateo,Mateo,NT,26,59,"E saserdotenan importante i henter Konseho Supremo tabata buska testimonio falsu kontra Hesus pa nan por a mat'É,"
MAT,Evangelio Segun Mateo,Mateo,NT,26,60,"ma nan no por a haña nada, ounke hopi hende a presentá pa duna testimonio falsu. Finalmente dos hende a bini aserka"
MAT,Evangelio Segun Mateo,Mateo,NT,26,61,bin bisa: ‘Nos a tend'é bisa: “Mi por destruí e tèmpel di Dios i Mi ta lant'é atrobe den tres dia.” ’
MAT,Evangelio Segun Mateo,Mateo,NT,26,62,Gransaserdote a lanta para puntra Hesus: ‘Bo no tin nada di bisa? Ta ki e kosnan akí ku nan ta akusá bo di dje?’
MAT,Evangelio Segun Mateo,Mateo,NT,26,63,"Hesus a keda ketu. Gransaserdote a bis'É: ‘Den nòmber di Dios bibu, mi ta pone bo bou di huramentu: Bisa nos: ta abo ta Mesias, e Yu di Dios?’"
MAT,Evangelio Segun Mateo,Mateo,NT,26,64,"Hesus a kontest'é: ‘Manera bo di! For di awe, boso lo mira e Yu di hende sintá na man drechi di Dios Poderoso i biniendo riba e nubianan na shelu.’"
MAT,Evangelio Segun Mateo,Mateo,NT,26,65,"Di konsternashon gransaserdote a sker su paña kibra i grita: ‘El a blasfemá Dios, ki testigu mas nos mester? Awor boso mes a tend'é blasfemá Dios."
MAT,Evangelio Segun Mateo,Mateo,NT,26,66,Ki boso ta pensa di e asuntu akí?’ Nan a kontestá: ‘E meresé kastigu di morto.’
MAT,Evangelio Segun Mateo,Mateo,NT,26,67,"Nan a skupi Hesus den su kara, dal E ku moketa, batiÉ"
MAT,Evangelio Segun Mateo,Mateo,NT,26,68,"i bis'É: ‘Profetisá pa nos, Mesias. Ta ken a dal bo?’"
MAT,Evangelio Segun Mateo,Mateo,NT,26,69,"Pedro tabata abou den patio ainda, ora un kriá a aserk'é i bis'é: ‘Bo tambe tabata huntu ku e Hesus di Galilea ei!’"
MAT,Evangelio Segun Mateo,Mateo,NT,26,70,Ma Pedro a nenga dilanti tur hende i bisa: ‘Mi no sa ta kiko bo ta papia.’
MAT,Evangelio Segun Mateo,Mateo,NT,26,71,"Pedro a bai na porta di entrada i un otro kriá ku a mir'é, a bisa e hendenan pará eibanda tambe: ‘E hòmber akí tabata huntu ku Hesus di Nazarèt!’"
MAT,Evangelio Segun Mateo,Mateo,NT,26,72,"Pedro a bolbe nenga, e bia akí bou di huramentu: ‘Mi no konosé e hòmber ei!’"
MAT,Evangelio Segun Mateo,Mateo,NT,26,73,"Poko despues e hendenan pará ei banda tambe a aserk'é i a bis'é: ‘Enberdat, abo tambe ta un di nan; bo papiá ta reda bo!’"
MAT,Evangelio Segun Mateo,Mateo,NT,26,74,"Ma Pedro a kuminsá deklará bou di huramentu: ‘Maldishon di Dios kai riba mi, si mi ta gaña. Ami no konos'é e hòmber ei mes!’ Nèt na e momento ei, un gai a kanta."
MAT,Evangelio Segun Mateo,Mateo,NT,26,75,"E ora ei Pedro a bin kòrda loke Hesus a bis'é: ‘Promé ku gai kanta, ya lo bo a nenga Mi tres be.’ El a bai pafó i a yora amargamente."
MAT,Evangelio Segun Mateo,Mateo,NT,27,1,Mainta trempan tur e saserdotenan importante i e ansianonan a reuní pa plania morto di Hesus.
MAT,Evangelio Segun Mateo,Mateo,NT,27,2,"Despues nan a laga bui Hesus i entreg'É na Pilato, e gobernador romano."
MAT,Evangelio Segun Mateo,Mateo,NT,27,3,"Ora Hudas, ku a traishoná Hesus, a haña sa ku nan a konden'É, el a haña duele di loke el a hasi i el a hiba e trinta monedanan di plata bèk pa e saserdotenan importante i e ansianonan."
MAT,Evangelio Segun Mateo,Mateo,NT,27,4,El a bisa nan: ‘Mi a entregá un hòmber inosente na morto; mi a hasi piká.’ Nan a kontest'é: ‘Kiko esei tin di aber ku nos? Esei ta bo problema!’
MAT,Evangelio Segun Mateo,Mateo,NT,27,5,"Hudas a tira e monedanan di plata den tèmpel, i sali bai horka su kurpa."
MAT,Evangelio Segun Mateo,Mateo,NT,27,6,E saserdotenan importante a kohe e monedanan i bisa: ‘Esaki ta plaka manchá ku sanger; ta kontra nos lei pa pon'é den kamber di tesoro di tèmpel.’
MAT,Evangelio Segun Mateo,Mateo,NT,27,7,"Despues di a yega na un akuerdo, nan a usa e sèn pa kumpra kunuku di e trahadó di wea di rikla pa dera strañero."
MAT,Evangelio Segun Mateo,Mateo,NT,27,8,P'esei te dia djawe e tereno a keda ku e nòmber ‘tereno di sanger’.
MAT,Evangelio Segun Mateo,Mateo,NT,27,9,"Asin'ei e palabranan akí di profeta Yeremías a keda kumplí: ‘Nan a kohe e trinta monedanan di plata, e suma ku algun hende di Israel a palabrá pa paga p'e"
MAT,Evangelio Segun Mateo,Mateo,NT,27,10,"i a usa e plaka ei pa kumpra e tereno di e trahadó di wea di rikla, manera Señor a manda mi.’"
MAT,Evangelio Segun Mateo,Mateo,NT,27,11,Awor Hesus tabata pará dilanti di e gobernador romano. El a puntra Hesus: ‘T'abo ta rei di hudiu?’ Hesus a kontest'é: ‘Manera bo di.’
MAT,Evangelio Segun Mateo,Mateo,NT,27,12,"Tanten e saserdotenan importante i e ansianonan tabata akus'É, E no a kontestá nada."
MAT,Evangelio Segun Mateo,Mateo,NT,27,13,Pilato a bis'É: ‘Bo no ta tende kuantu kos nan ta akusá bo di dje?’
MAT,Evangelio Segun Mateo,Mateo,NT,27,14,"I pa su gran asombro, Hesus no a kontestá niun pia di palabra."
MAT,Evangelio Segun Mateo,Mateo,NT,27,15,"Tabata kustumber ku tur fiesta di Pésag gobernador romano tabata duna un prezu, ku e pueblo skohe, libertat."
MAT,Evangelio Segun Mateo,Mateo,NT,27,16,"Tabatin un hòmber di mal reputashon, yamá Hesus-Bárabas, será den prizòn."
MAT,Evangelio Segun Mateo,Mateo,NT,27,17,"Ora e multitut a bini huntu, Pilato a puntra nan: ‘Ken boso ke mi pone den libertat Hesus-Bárabas òf Hesus yamá Mesias?’"
MAT,Evangelio Segun Mateo,Mateo,NT,27,18,Pilato tabata sa mashá bon ku ta pa yalurs e lidernan a entreg'é Hesus.
MAT,Evangelio Segun Mateo,Mateo,NT,27,19,"Segun Pilato tabata sintá den sala di hustisia pa dikta sentensia, su kasá a manda e rospondi akí p'e: ‘Sòru pa bo no tin nada di aber ku e hòmber inosente ei, ayera nochi mi a sufri hopi durante un soño pa su motibu.’"
MAT,Evangelio Segun Mateo,Mateo,NT,27,20,Ma e saserdotenan importante i e ansianonan a instigá e multitut pa pidi libertat pa Bárabas i pa laga mata Hesus.
MAT,Evangelio Segun Mateo,Mateo,NT,27,21,E gobernador a bolbe puntra: ‘Ken boso ke pa mi duna libertat antó?’ E hendenan a kontestá: ‘Bárabas!’
MAT,Evangelio Segun Mateo,Mateo,NT,27,22,‘Kiko boso ke antó pa mi hasi ku esun ku nan ta yama Mesias?’ Nan tur a grita komo kontesta: ‘Krusifik'é!’
MAT,Evangelio Segun Mateo,Mateo,NT,27,23,Pilato ta puntra: ‘Ta ki delito el a kometé antó?’ Pueblo a grita mas duru ainda: ‘Krusifik'é!’
MAT,Evangelio Segun Mateo,Mateo,NT,27,24,"Pilato a mira ku e no tabata logra nada; al kontrario e bochincha tabata pió. P'esei el a kohe poko awa, laba su man dilanti di e multitut i bisa: ‘Mi no ta karga responsabilidat pa dramamentu di sanger di e hòmber akí. Awor ta boso problema!’"
MAT,Evangelio Segun Mateo,Mateo,NT,27,25,Tur hende a grita: ‘Laga pa su sanger kai riba nos i riba nos yunan!’
MAT,Evangelio Segun Mateo,Mateo,NT,27,26,"E ora ei Pilato a laga Bárabas liber i despues di laga bati Hesus ku karbachi, el a entreg'É pa nan krusifik'É."
MAT,Evangelio Segun Mateo,Mateo,NT,27,27,Sòldánan di gobernador a hiba Hesus den palasio di gobernador i a reuní ku e otro sòldánan di e grupo.
MAT,Evangelio Segun Mateo,Mateo,NT,27,28,"Nan a kita Hesus su paña i bistiÉ un mantel, koló kòrá kimá."
MAT,Evangelio Segun Mateo,Mateo,NT,27,29,"Nan a flèktu un korona di sumpiña pone riba su kabes i a dun'É un pida palu tene den su man drechi. Despues nan a hinka rudia pa Hesus, hasi bofon di djE i bisa: ‘Biba rei di hudiu!’"
MAT,Evangelio Segun Mateo,Mateo,NT,27,30,"Nan a skupiÉ den su kara, kohe e pida palu dal E riba su kabes."
MAT,Evangelio Segun Mateo,Mateo,NT,27,31,"Despues di hasi bofon di djE asin'ei, nan a kita e mantel, bistiÉ su mes pañanan i a bai kunÉ pa krusifik'É."
MAT,Evangelio Segun Mateo,Mateo,NT,27,32,"Ora nan tabata sali for di siudat, nan a topa un hòmber di Sirene ku yama Simon, i e sòldánan a oblig'é karga e krus di Hesus."
MAT,Evangelio Segun Mateo,Mateo,NT,27,33,"Nan a yega na un lugá yamá Gólgota, loke ta nifiká: ‘fèlt di karpachi’."
MAT,Evangelio Segun Mateo,Mateo,NT,27,34,"Ei nan a duna Hesus bebe biña bruhá ku un supstansia marga, ma ora El a purb'é, e no ker a beb'é."
MAT,Evangelio Segun Mateo,Mateo,NT,27,35,"Despues ku nan a krusifik'É, nan a parti su pañanan. Nan a tira dou pa wak kiko kada un ta haña di djE, [pa asina keda kumplí loke e profeta a bisa: Nan a parti mi paña entre nan i a tira dou pa mi mantel.]"
MAT,Evangelio Segun Mateo,Mateo,NT,27,36,Sintá eibou nan tabata vigil'É.
MAT,Evangelio Segun Mateo,Mateo,NT,27,37,"Riba su kabes nan a pone un bòrchi ku e motibu di su kondena; e bòrchi tabata bisa: ‘Esaki ta Hesus, rei di hudiu’."
MAT,Evangelio Segun Mateo,Mateo,NT,27,38,"Despues nan a krusifiká dos ladron banda di Hesus; un na su man drechi, un na su man robes."
MAT,Evangelio Segun Mateo,Mateo,NT,27,39,E hendenan ku tabata pasa eibanda tabata sakudí kabes i zundr'É;
MAT,Evangelio Segun Mateo,Mateo,NT,27,40,"nan tabata bisa: ‘Abo ku ker a destruí tèmpel i konstruyé den tres dia, salba bo mes, si bo ta Yu di Dios, i baha for di krus!’"
MAT,Evangelio Segun Mateo,Mateo,NT,27,41,Meskos asina e saserdotenan importante tambe tabata hasi bofon di djE huntu ku e dòktornan di lei i e ansianonan; nan tabata bisa:
MAT,Evangelio Segun Mateo,Mateo,NT,27,42,"‘Otro hende e por a salba, ma e mes e no por salba! Laga e rei di Israel ei baha awor akí for di e krus ei, no! E ora ei sí nos ta kere den dje!"
MAT,Evangelio Segun Mateo,Mateo,NT,27,43,"E ta konfia den Dios; wèl laga Dios salb'é awor, si Dios ke. E no a bisa: “Mi ta Yu di Dios?”’"
MAT,Evangelio Segun Mateo,Mateo,NT,27,44,E ladronnan ku tabata krusifiká banda di djE tambe tabata insult'É.
MAT,Evangelio Segun Mateo,Mateo,NT,27,45,"For di diesdos or te tres or, skuridat a tapa henter e pais."
MAT,Evangelio Segun Mateo,Mateo,NT,27,46,"Banda di e di nuebe ora, Hesus a dal un gritu duru: ‘Eli, Eli, lama sabagtani?’ Esei ta nifiká: ‘Mi Dios, mi Dios, pakiko Bo a bandoná Mi?’"
MAT,Evangelio Segun Mateo,Mateo,NT,27,47,"Algun hende pará einan ku a skuch'É, a bisa: ‘Tend'é ei! At'é ta yama Elías!’"
MAT,Evangelio Segun Mateo,Mateo,NT,27,48,"Mesora un di nan a kore bai kohe un spòns, dòp e den biña zür barata, pon'é na un pida palu i a duna Hesus bebe."
MAT,Evangelio Segun Mateo,Mateo,NT,27,49,E otronan a bisa: ‘Ban mira awor si Elías ta bin salb'É!’
MAT,Evangelio Segun Mateo,Mateo,NT,27,50,"Hesus a bolbe dal un gritu duru, i a entregá su spiritu."
MAT,Evangelio Segun Mateo,Mateo,NT,27,51,"Mesora e kortina den tèmpel a sker na dos, di ariba te abou. Tera a sakudí i baranka a sker."
MAT,Evangelio Segun Mateo,Mateo,NT,27,52,Graf a habri i hopi kreyente ku a muri a biba bèk.
MAT,Evangelio Segun Mateo,Mateo,NT,27,53,"Nan a sali for di e grafnan i despues ku Hesus a lanta for di morto, nan a drenta Herusalèm, e siudat santu, i a aparesé na hopi hende."
MAT,Evangelio Segun Mateo,Mateo,NT,27,54,"Ora e kapitan romano i esnan ku tabata vigilá Hesus huntu kuné a sinti e temblor i a mira loke a pasa, nan tabata morto spantá i nan a bisa: ‘Enberdat e hòmber akí ta Yu di Dios!’"
MAT,Evangelio Segun Mateo,Mateo,NT,27,55,Tabatin hopi muhé ku djaleu tabata para wak kiko tabata pasa. Nan tabata sigui Hesus for di Galilea pa nan sòru p'E.
MAT,Evangelio Segun Mateo,Mateo,NT,27,56,"Maria Magdalena, Maria, mama di Hakobo i Hosé, i mama di e yunan di Zebedeo tambe tabata den e grupo."
MAT,Evangelio Segun Mateo,Mateo,NT,27,57,"Ora nochi a sera, un hòmber riku di Arimatea, yamá Hosé, ku tambe tabata un disipel di Hesus, a yega."
MAT,Evangelio Segun Mateo,Mateo,NT,27,58,El a bai pidi Pilato kurpa di Hesus. E ora ei Pilato a duna òrdu pa nan entregá Hosé e kurpa.
MAT,Evangelio Segun Mateo,Mateo,NT,27,59,"Hosé a kohe e kurpa, lor'é den un paña nobo di lenen"
MAT,Evangelio Segun Mateo,Mateo,NT,27,60,"i pon'é den su mes graf. Tabata un graf nobo, ku el a laga koba den baranka. Despues el a lora un barank'i piedra pone na boka di e graf i bai."
MAT,Evangelio Segun Mateo,Mateo,NT,27,61,"Maria Magdalena i e otro Maria tabata sintá einan, ku kara p'e graf."
MAT,Evangelio Segun Mateo,Mateo,NT,27,62,"Su siguiente dia, esta e dia despues di preparashon pa sabat, e saserdotenan importante i e fariseonan a bai huntu serka Pilato."
MAT,Evangelio Segun Mateo,Mateo,NT,27,63,"Nan a bis'é: ‘Señor, nos ta kòrda kon dia e gañadó ei tabata na bida, el a bisa: “Riba e di tres dia, lo mi lanta for di morto”."
MAT,Evangelio Segun Mateo,Mateo,NT,27,64,Duna òrdu pa tuma medida di seguridat te e di tres dia. Pa su disipelnan no bin hòrta e kurpa i bisa ku el a lanta for di morto! E último mentira akí lo ta pió ku esun promé.’
MAT,Evangelio Segun Mateo,Mateo,NT,27,65,E ora ei Pilato a bisa nan: ‘Bai ku un grupo di sòldá pa tene warda; tuma boso medida di seguridat manera boso ta haña ta bon.’
MAT,Evangelio Segun Mateo,Mateo,NT,27,66,"Nan a bai i despues di a seya e graf, nan a laga e sòldánan pa vigilá."
MAT,Evangelio Segun Mateo,Mateo,NT,28,1,"Despues di sabat, na kuminsamentu di e promé dia di siman, Maria Magdalena i e otro Maria a bai wak e graf."
MAT,Evangelio Segun Mateo,Mateo,NT,28,2,"Diripiente tabatin un temblor pisá, pasobra un angel di Señor a baha for di shelu, lora e piedra kita for di entrada i kai sinta riba dje."
MAT,Evangelio Segun Mateo,Mateo,NT,28,3,E angel tabata bria manera ora welek ta kòrta i su paña tabata blanku manera lechi.
MAT,Evangelio Segun Mateo,Mateo,NT,28,4,"E sòldánan ku tabata tene warda, tabata tembla di miedu. Nan a kai abou na suela, drumí manera morto."
MAT,Evangelio Segun Mateo,Mateo,NT,28,5,"Ma e angel a bisa e muhénan: ‘No spanta! Mi sa ku boso ta buska Hesus, Esun ku nan a krusifiká."
MAT,Evangelio Segun Mateo,Mateo,NT,28,6,"E no t'aki; El a resusitá, manera E mes a bisa ku lo sosodé. Bin mira e lugá kaminda su kurpa tabata poné."
MAT,Evangelio Segun Mateo,Mateo,NT,28,7,Bai lihé bai bisa su disipelnan: “El a lanta for di morto; E ta bai Galilea boso dilanti. Einan boso lo mir'É.” T'esei mi mester a bisa boso.’
MAT,Evangelio Segun Mateo,Mateo,NT,28,8,"E muhénan a bai purá for di e graf, yen di miedu, ma tòg hopi kontentu. Nan a kore bai konta su disipelnan kiko a pasa."
MAT,Evangelio Segun Mateo,Mateo,NT,28,9,"Ma na kaminda, ata Hesus a bin kontra nan i a kumindá nan. E muhénan a hala serka djE, kohe su pia tene i a ador'É."
MAT,Evangelio Segun Mateo,Mateo,NT,28,10,E ora ei Hesus a bisa nan: ‘No tene miedu! Bai bisa mi rumannan ku nan mester bai Galilea; ei nan lo mira Mi.’
MAT,Evangelio Segun Mateo,Mateo,NT,28,11,"Miéntras e muhénan tabata na kaminda, algun di e sòldánan ku tabata tene warda, a bai siudat bèk i a konta e saserdotenan importante tur kos ku a pasa."
MAT,Evangelio Segun Mateo,Mateo,NT,28,12,"Despues di a reuní ku e ansianonan i a traha un plan, nan a duna e sòldánan un bon kantidat di plaka"
MAT,Evangelio Segun Mateo,Mateo,NT,28,13,"i a bisa nan: ‘Bisa e hendenan ku ta su disipelnan a bai hòrta e kurpa den anochi, ora boso tabata na soño."
MAT,Evangelio Segun Mateo,Mateo,NT,28,14,"Si e kos akí yega na orea di gobernador, nos lo drecha e asuntu kuné di tal manera ku boso lo no haña boso den problema.’"
MAT,Evangelio Segun Mateo,Mateo,NT,28,15,E sòldánan a tuma e sèn i a hasi manera a bisa nan. Asin'ei e kuenta a sigui plama entre e hudiunan te dia djawe.
MAT,Evangelio Segun Mateo,Mateo,NT,28,16,"E diesun disipelnan a bai e seru na Galilea, kaminda Hesus a bisa nan pa bai."
MAT,Evangelio Segun Mateo,Mateo,NT,28,17,"Ora nan a mira Hesus, nan a hinka rudia ador'É, ounke tabatin algun ku tabata duda."
MAT,Evangelio Segun Mateo,Mateo,NT,28,18,Hesus a aserká nan i bisa: ‘A entregá Mi tur outoridat riba mundu i den shelu.
MAT,Evangelio Segun Mateo,Mateo,NT,28,19,"Bai antó i hasi hende den tur nashon mi disipel: batisá nan den nòmber di Tata, di Yu i di Spiritu Santu"
MAT,Evangelio Segun Mateo,Mateo,NT,28,20,"i siña nan kumpli ku tur loke Mi a manda boso. I sa ku Mi ta ku boso tur dia, te na fin di mundu.’"
MRK,Evangelio Segun Marko,Marko,NT,1,1,"Kuminsamentu di e bon notisia tokante Hesu-Kristu, e Yu di Dios."
MRK,Evangelio Segun Marko,Marko,NT,1,2,"Ta skibí den buki di profeta Isaías ku Dios ta bisa: Ata, Mi ta manda mi mensahero Bo dilanti pa e drecha kaminda pa Bo."
MRK,Evangelio Segun Marko,Marko,NT,1,3,Un hende ta grita den desierto: ‘Prepará kaminda pa Señor. Hasi kaminda korkobá règt pa E pasa.’
MRK,Evangelio Segun Marko,Marko,NT,1,4,Asina Huan a kuminsá batisá hende den desierto i prediká ku nan mester kombertí i batisá pa Dios pordoná nan piká.
MRK,Evangelio Segun Marko,Marko,NT,1,5,"For di henter region di Hudea i for di Herusalèm, tur hende tabata bini serka dje. Nan tabata konfesá nan piká i e tabata batisá nan den riu Yordan."
MRK,Evangelio Segun Marko,Marko,NT,1,6,Huan tabata bisti paña trahá di lana di kamel i e tabatin un faha di kueru mará na su sintura. E tabata kome dalakochi i miel di abeha di mondi.
MRK,Evangelio Segun Marko,Marko,NT,1,7,E tabata proklamá: ‘Despues di mi ta bini Esun ku ta muchu mas poderoso ku mi; mi no ta sirbi ni pa bùk kita su sandalia.
MRK,Evangelio Segun Marko,Marko,NT,1,8,Ami ta batisá boso ku awa ma É lo batisá boso ku Spiritu Santu.’
MRK,Evangelio Segun Marko,Marko,NT,1,9,A sosodé ku den e tempu ei Hesus a sali for di Nazarèt den region di Galilea pa laga Huan batis'É den riu Yordan.
MRK,Evangelio Segun Marko,Marko,NT,1,10,"Nèt ora E tabata sali for di awa, Hesus a mira shelu sker habri i Spiritu Santu baha riba djE manera un palomba."
MRK,Evangelio Segun Marko,Marko,NT,1,11,"A zona un stèm for di shelu: ‘Abo ta mi Yu stimá, Bo ta legria di mi kurason.’"
MRK,Evangelio Segun Marko,Marko,NT,1,12,Djis despues Spiritu Santu a pon'É bai den desierto.
MRK,Evangelio Segun Marko,Marko,NT,1,13,El a keda aya kuarenta dia largu i durante e tempu ei satanas tabata purba di lag'É kai den tentashon. El a biba meimei di bestia feros i angelnan tabata sirbiÉ.
MRK,Evangelio Segun Marko,Marko,NT,1,14,"Despues ku nan a kohe Huan prezu, Hesus a bai Galilea i E tabata anunsiá e bon notisia di Dios."
MRK,Evangelio Segun Marko,Marko,NT,1,15,E tabata bisa: ‘E dia a yega: reino di Dios ta serka! Kombertí i kere e bon notisia akí.’
MRK,Evangelio Segun Marko,Marko,NT,1,16,"Un bia Hesus tabata kana kantu di lago di Galilea i El a mira Simon i Andreas, dos ruman piskadó. Nan tabata tira reda den lago."
MRK,Evangelio Segun Marko,Marko,NT,1,17,Hesus a bisa nan: ‘Sigui Mi i lo Mi hasi boso piskadó di hende.’
MRK,Evangelio Segun Marko,Marko,NT,1,18,"Nan no a pèrdè pa gana, mesora nan a laga nan reda para i siguiÉ."
MRK,Evangelio Segun Marko,Marko,NT,1,19,"Hesus a sigui kana un poko mas leu i a mira Hakobo i Huan, dos yu di Zebedeo. Nan tabata sintá den boto ta prepará nan reda."
MRK,Evangelio Segun Marko,Marko,NT,1,20,"Asina Hesus a mira nan, El a yama nan pa nan siguiÉ. Hakobo i Huan a bai laga nan tata Zebedeo ku su trahadónan den e boto i sigui Hesus."
MRK,Evangelio Segun Marko,Marko,NT,1,21,"Nan a drenta Kafárnao i asina ku sabat a yega, Hesus a bai snoa. Aya El a instruí e hendenan."
MRK,Evangelio Segun Marko,Marko,NT,1,22,Nan a keda babuká di tende kon E tabata siña nan. Pasobra E tabata siña nan ku outoridat i no manera e dòktornan di lei.
MRK,Evangelio Segun Marko,Marko,NT,1,23,"Nèt e ora ei, tabatin den snoa un hòmber ku tabatin mal spiritu den dje. El a kuminsá grita:"
MRK,Evangelio Segun Marko,Marko,NT,1,24,"‘Ta kiko Bo ke di nos, Hesus di Nazarèt? Akaso Bo a bini pa kaba ku nos? Mi sa bon bon ta ken Bo ta; Bo ta e Santu di Dios!’"
MRK,Evangelio Segun Marko,Marko,NT,1,25,E ora ei Hesus a skual e spiritu i El a orden'é: ‘Keda ketu i sali for di e hòmber ei!’
MRK,Evangelio Segun Marko,Marko,NT,1,26,"E spiritu a pone e hòmber kai djimpi, el a dal un gritu duru i sali for di e hòmber."
MRK,Evangelio Segun Marko,Marko,NT,1,27,"Tur hende a keda asina asombrá ku un tabata puntra otro: ‘Ta kiko esaki? Un siñansa nobo, ku outoridat; asta mal spiritu e hòmber akí ta ordená i nan ta obedes'É!’"
MRK,Evangelio Segun Marko,Marko,NT,1,28,No a dura muchu ku su fama a plama rònt region di Galilea.
MRK,Evangelio Segun Marko,Marko,NT,1,29,"Asina nan a sali for di snoa, nan a bai kas di Simon i Andreas huntu ku Huan i Hakobo."
MRK,Evangelio Segun Marko,Marko,NT,1,30,Suegra di Simon tabata drumí malu ku keintura; for di ora Hesus a yega nan a kont'É dje suegra.
MRK,Evangelio Segun Marko,Marko,NT,1,31,"El a bai serka e suegra, kohe su man tene i yud'é lanta riba. Su keintura a kita i el a kuminsá sirbi nan."
MRK,Evangelio Segun Marko,Marko,NT,1,32,"Anochi, ora solo a kaba di baha, nan a trese tur hende malu i tur hende poseé serka Hesus."
MRK,Evangelio Segun Marko,Marko,NT,1,33,Henter e pueblo a bin para dilanti di porta di e kas.
MRK,Evangelio Segun Marko,Marko,NT,1,34,"Hesus a kura hopi hende di tur sorto di malesa i El a saka hopi demoño. E no tabata pèrmití e demoñonan papia, pasobra nan tabata sa ta ken E ta."
MRK,Evangelio Segun Marko,Marko,NT,1,35,"Mardugá grandi, ora tabata skur ainda, Hesus a lanta i sali for di kas pa bai resa na un lugá solitario."
MRK,Evangelio Segun Marko,Marko,NT,1,36,Simon i e otronan a bai busk'É.
MRK,Evangelio Segun Marko,Marko,NT,1,37,"Ora nan a hañ'É, nan a bis'É: ‘Tur hende ta buska Bo.’"
MRK,Evangelio Segun Marko,Marko,NT,1,38,El a kontestá nan: ‘Ban e otro pueblonan den bisindario pa Mi por prediká einan tambe. Ta pa e motibu ei Mi a bini.’
MRK,Evangelio Segun Marko,Marko,NT,1,39,Asina Hesus a biaha rònt Galilea; E tabata prediká den snoa i saka demoño.
MRK,Evangelio Segun Marko,Marko,NT,1,40,"Un hòmber ku tabata sufri di lepra, a bini serka Hesus, hinka rudia su dilanti i rog'É: ‘Si Bo ke, Bo por kura mi.’"
MRK,Evangelio Segun Marko,Marko,NT,1,41,"Yen di kompashon, Hesus a saka su man mishi kuné i bisa: ‘Mi ke, sea kurá.’"
MRK,Evangelio Segun Marko,Marko,NT,1,42,Mesora e lepra a kita i e hòmber a kura.
MRK,Evangelio Segun Marko,Marko,NT,1,43,Hesus a mand'é bai pero a atvertié severamente:
MRK,Evangelio Segun Marko,Marko,NT,1,44,"‘Mira pa bo no bai konta niun hende kiko a pasa, sino bai sí serka saserdote i lag'é wak bo. Ofresé pa bo purifikashon e sakrifisio ku Moises a ordená. E ora ei tur hende tin prueba ku segun lei bo ta kurá.’"
MRK,Evangelio Segun Marko,Marko,NT,1,45,E hòmber a bai i kuminsá konta tur hende loke a pasa; el a plama e historia tur kaminda. P'esei Hesus no por a drenta e siudatnan públikamente mas; E tabata keda pafó di e siudatnan na lugánan solitario. Ma for di tur skina hende tabata bini einan serka djE.
MRK,Evangelio Segun Marko,Marko,NT,2,1,Despues di un par di dia Hesus a regresá Kafárnao i notisia a plama ku E tabata na kas.
MRK,Evangelio Segun Marko,Marko,NT,2,2,"A bini asina hopi hende huntu ku no tabatin mas lugá, ni sikiera na entrada di e kas. E tabata prediká e bon notisia na e hendenan akí."
MRK,Evangelio Segun Marko,Marko,NT,2,3,"Algun hende a bini ku un hòmber lam, ku kuater hòmber tabata karga den un dragbar, serka Hesus."
MRK,Evangelio Segun Marko,Marko,NT,2,4,"Komo tabatin muchu hende, nan no por a hib'é te serka Hesus. P'esei nan a habri e dak, traha un buraku kaminda Hesus tabata i laga e dragbar ku e hòmber lam drumí aden, baha."
MRK,Evangelio Segun Marko,Marko,NT,2,5,"Ora Hesus a mira nan fe den djE, El a bisa e hòmber lam: ‘Mi yu, bo pikánan ta pordoná.’"
MRK,Evangelio Segun Marko,Marko,NT,2,6,"Algun dòktor di lei ku tabata einan, a pensa den nan mes:"
MRK,Evangelio Segun Marko,Marko,NT,2,7,‘Kon e hòmber akí ta tribi papia asina? Ta blasfemia! No ta Dios so tin poder pa pordoná piká?’
MRK,Evangelio Segun Marko,Marko,NT,2,8,Mesora Hesus a ripará kiko nan tabata pensa. El a bisa nan: ‘Pakiko boso ta pensa asina?
MRK,Evangelio Segun Marko,Marko,NT,2,9,"Kiko ta mas fásil? Bisa e hòmber lam akí: Bo pikánan ta pordoná, òf bis'é: Lanta para, kohe bo dragbar i kana bai?"
MRK,Evangelio Segun Marko,Marko,NT,2,10,Mi ta bai laga boso mira ku e Yu di hende tin outoridat pa pordoná piká riba mundu.’ E ora ei El a bisa e hòmber lam:
MRK,Evangelio Segun Marko,Marko,NT,2,11,"‘Ami ta bisa bo: Lanta para, kohe bo dragbar i bai kas.’"
MRK,Evangelio Segun Marko,Marko,NT,2,12,"E hòmber lam a lanta para, kohe su dragbar lihé lihé i segun e tabata kana sali, tur hende por a mir'é; nan tur a keda babuká; nan a glorifiká Dios bisando: ‘Nunka nos no a mira algu asina!’"
MRK,Evangelio Segun Marko,Marko,NT,2,13,Hesus a bolbe bai kantu di lago. Tur hende tabata bini serka djE i E tabata siña nan.
MRK,Evangelio Segun Marko,Marko,NT,2,14,"Ora Hesus tabata pasa banda di e lugá di kobra belasting, El a mira Levi, yu di Alfeo, sintá einan. El a bis'é: ‘Sigui Mi.’ Levi a lanta i sigui Hesus."
MRK,Evangelio Segun Marko,Marko,NT,2,15,Un dia Hesus a bai kome na kas di Levi. Hopi kobradó di belasting i otro hende ku no tabata kumpli ku lei a sinta kome huntu kunÉ i su disipelnan. Nan hopi tabata siguiÉ.
MRK,Evangelio Segun Marko,Marko,NT,2,16,"Ora e dòktornan di lei di e grupo di fariseo a mir'É ta kome huntu ku hende ku no ta kumpli ku lei i ku kobradó di belasting, nan a puntra su disipelnan: ‘Pakiko e ta sinta kome huntu ku e tipo di hendenan akí?’"
MRK,Evangelio Segun Marko,Marko,NT,2,17,"Hesus a tende nan i El a kontestá: ‘Hende bon di salú no mester di dòkter, hende malu sí. Mi no a bini pa yama hende hustu sino pa yama pekadó.’"
MRK,Evangelio Segun Marko,Marko,NT,2,18,Na sierto okashon e disipelnan di Huan i esnan di e fariseonan tabata yuna. Algun hende a bin puntra Hesus: ‘Pakiko disipel di Huan i disipel di e fariseonan ta yuna i bo disipelnan nò?’
MRK,Evangelio Segun Marko,Marko,NT,2,19,"Hesus a rospondé: ‘Akaso amigu di brùidehòm sa yuna ora e ta huntu ku nan ainda? Miéntras e brùidehòm ta serka nan, nan no por yuna."
MRK,Evangelio Segun Marko,Marko,NT,2,20,"Pero ta yega un dia ku lo kita e brùidehòm for di nan, anto e ora ei nan lo yuna."
MRK,Evangelio Segun Marko,Marko,NT,2,21,"No sa usa paña nobo ku no a krem ainda, pa lapi bistí bieu. Pasobra e lapi di paña nobo lo sker e bistí bieu kibra i hasi e buraku mas grandi."
MRK,Evangelio Segun Marko,Marko,NT,2,22,Tampoko no sa basha biña nobo den saku di biña bieu. Pasobra e biña nobo lo sker e sakunan habri i e ora ei tantu e biña komo e sakunan lo bai pèrdí. Mester basha biña nobo den saku nobo.’
MRK,Evangelio Segun Marko,Marko,NT,2,23,Un dia di sabat Hesus tabata kana den e kunukunan di trigo i na kaminda su disipelnan a kuminsá piki tapushi di trigo.
MRK,Evangelio Segun Marko,Marko,NT,2,24,"E fariseonan a bis'É: ‘Ata, wak nan! Riba dia di sabat no ta pèrmití loke bo disipelnan ta hasiendo.’"
MRK,Evangelio Segun Marko,Marko,NT,2,25,El a kontestá nan: ‘Nunka boso no a lesa kiko David a hasi ora e ku su kompañeronan tabata den nesesidat i tabatin hamber?
MRK,Evangelio Segun Marko,Marko,NT,2,26,"Den tempu di gransaserdote Abyatar, el a drenta kas di Señor i kome e pan konsagrá ku saserdote so mag kome. Tambe el a duna su kompañeronan di e pan ei.’"
MRK,Evangelio Segun Marko,Marko,NT,2,27,Hesus a sigui bisa nan: ‘A traha sabat pa hende i no hende pa sabat.
MRK,Evangelio Segun Marko,Marko,NT,2,28,"Ke men, e Yu di hende tin outoridat riba sabat tambe.’"
MRK,Evangelio Segun Marko,Marko,NT,3,1,Hesus a bolbe bai snoa i aya tabatin un hòmber ku un man mankaron.
MRK,Evangelio Segun Marko,Marko,NT,3,2,"E fariseonan tabata blo wak Hesus pa mira si E ta kura e hòmber riba dia di sabat, pa nan por a haña algu pa nan akus'É di dje."
MRK,Evangelio Segun Marko,Marko,NT,3,3,Hesus a bisa e hòmber: ‘Lanta bai para meimei.’
MRK,Evangelio Segun Marko,Marko,NT,3,4,El a puntra e hendenan: ‘Kiko ta pèrmití riba dia di sabat? Hasi bon òf hasi malu? Salba bida di un hende òf akaso mata un hende?’ Nan a keda ketu.
MRK,Evangelio Segun Marko,Marko,NT,3,5,"Hesus a drei wak rabiá, ma na e mes momento E tabata sintiÉ tristu komo nan kurason tabata duru. El a bisa e hòmber ku e man mankaron: ‘Rèk bo man.’ E hòmber a rèk su man i su man a bira bon atrobe."
MRK,Evangelio Segun Marko,Marko,NT,3,6,E fariseonan a sali pafó i mesora nan a bai traha plan ku e hendenan di Heródes pa wak kon por a kaba ku Hesus.
MRK,Evangelio Segun Marko,Marko,NT,3,7,Hesus a retirá huntu ku su disipelnan bai kantu di lago di Galilea. Un kantidat grandi di hende for di Galilea a siguiÉ.
MRK,Evangelio Segun Marko,Marko,NT,3,8,"Ora nan a tende di e kosnan ku Hesus tabata hasi, hopi hende di e region di Hudea, di Herusalèm, di Idumea, di e teritorio na otro banda di Yordan, i di e region den bisindario di e siudatnan Tiro i Sidon, a bini serka djE."
MRK,Evangelio Segun Marko,Marko,NT,3,9,"El a bisa su disipelnan pa tene un boto kla p'E, en kaso ku E kore peliger ku e multitut basha bini riba djE."
MRK,Evangelio Segun Marko,Marko,NT,3,10,"Komo El a kura asina hopi hende, e hende malunan tabata pusha bini dilanti pa nan mishi kunÉ."
MRK,Evangelio Segun Marko,Marko,NT,3,11,"Ki ora ku e mal spiritunan mir'É, nan tabata benta nan kurpa abou na suela i grita: ‘Abo ta e Yu di Dios.’"
MRK,Evangelio Segun Marko,Marko,NT,3,12,Hesus tabata ordená nan severamente pa nan no propagá su nòmber.
MRK,Evangelio Segun Marko,Marko,NT,3,13,Hesus a subi seru i a yama esnan ku E tabata ke i nan a bini serka djE.
MRK,Evangelio Segun Marko,Marko,NT,3,14,"Asina El a forma un grupo di diesdos ku El a yama ‘apòstel’. El a skohe nan pa nan kompañ'É i pa manda nan prediká,"
MRK,Evangelio Segun Marko,Marko,NT,3,15,ku poder pa saka demoño.
MRK,Evangelio Segun Marko,Marko,NT,3,16,"E diesdosnan tabata: Simon, ku El a yama Pedro,"
MRK,Evangelio Segun Marko,Marko,NT,3,17,"Hakobo yu di Zebedeo i su ruman Huan; nan dos El a yama ‘Boanerges’, loke ta nifiká: yunan di bos; ademas"
MRK,Evangelio Segun Marko,Marko,NT,3,18,"Andreas, Filipo, Bartolomeo, Mateo, Tomas, Hakobo yu di Alfeo, Tadeo, Simon e Zeloso"
MRK,Evangelio Segun Marko,Marko,NT,3,19,"i Hudas Iskariot, esun ku a traishoná Hesus."
MRK,Evangelio Segun Marko,Marko,NT,3,20,Hesus a bai kas. E bia akí atrobe hopi hende a bini huntu serka djE di manera ku Hesus i su disipelnan ni sikiera a haña chèns di kome pida pan.
MRK,Evangelio Segun Marko,Marko,NT,3,21,"Ora su hendenan a tende kiko tabata pasa, nan a bin busk'É pa nan bai kunÉ, pasobra nan a bisa: ‘Su kabes no ta bon.’"
MRK,Evangelio Segun Marko,Marko,NT,3,22,"Algun dòktor di lei, ku a baha bini for di Herusalèm, a bisa: ‘E ta poseé pa Belzebul; ta ku yudansa di hefe di demoño e ta saka demoño.’"
MRK,Evangelio Segun Marko,Marko,NT,3,23,Hesus a yama nan serka djE i kontestá nan ku un komparashon: ‘Ta kon satanas por saka satanas for di un hende?
MRK,Evangelio Segun Marko,Marko,NT,3,24,"Si tin divishon den un reino, e reino ei ta kaba na nada."
MRK,Evangelio Segun Marko,Marko,NT,3,25,"Si un kas di famia ta dividí, e no por keda eksistí."
MRK,Evangelio Segun Marko,Marko,NT,3,26,"Si satanas lanta kontra su mes, su reino ta dividí i e no por keda para. Ta su fin!"
MRK,Evangelio Segun Marko,Marko,NT,3,27,Niun hende no por drenta kas di un hòmber fuerte i kohe su kosnan sin ku e mar'é promé. Ta asin'ei so e por kohe e kosnan.
MRK,Evangelio Segun Marko,Marko,NT,3,28,Mi ta sigurá boso ku hende por haña pordon pa tur piká ku e hasi i tur kos malu ku e papia.
MRK,Evangelio Segun Marko,Marko,NT,3,29,Ma esun ku blasfemá Spiritu Santu lo no haña pordon nunka mas; lo e keda kulpabel pa semper.’
MRK,Evangelio Segun Marko,Marko,NT,3,30,Hesus a bisa asina pasobra nan a bisa ku E tabata poseé pa mal spiritu.
MRK,Evangelio Segun Marko,Marko,NT,3,31,"Miéntras Hesus tabata papia ku e dòktornan di lei, su mama ku su rumannan a bini; nan a keda para pafó i manda yam'É."
MRK,Evangelio Segun Marko,Marko,NT,3,32,"Tabatin un grupo grandi di hende sintá rònt di Hesus. Nan a bis'É: ‘Bo mama i bo rumannan ta pará pafó, i nan ta puntra pa Bo.’"
MRK,Evangelio Segun Marko,Marko,NT,3,33,Hesus a kontestá nan: ‘Ken ta mi mama? Ken ta mi rumannan?’
MRK,Evangelio Segun Marko,Marko,NT,3,34,El a drei wak e hendenan sintá abou rònt di djE i a bisa: ‘Ata mi mama i mi rumannan akí!
MRK,Evangelio Segun Marko,Marko,NT,3,35,"Ken ku hasi boluntat di Dios ta mi ruman hòmber, mi ruman muhé, mi mama.’"
MRK,Evangelio Segun Marko,Marko,NT,4,1,"Hesus a bolbe bai siña e hendenan kantu di lago. Komo un grupo grandi di hende a bini huntu pa tende su siñansa, El a drenta un boto ku tabata drif riba awa i a kai sinta. Henter e multitut tabata pará na kantu."
MRK,Evangelio Segun Marko,Marko,NT,4,2,Asina E tabata siña nan hopi kos pa medio di parábola i durante e siñansa El a bisa nan:
MRK,Evangelio Segun Marko,Marko,NT,4,3,"‘Tende, un sembradó a sali bai sembra."
MRK,Evangelio Segun Marko,Marko,NT,4,4,"Ora e tabata sembra, un parti di e simia a kai riba kaminda. Para a pasa kome nan."
MRK,Evangelio Segun Marko,Marko,NT,4,5,"Un otro parti a kai meimei di piedra, kaminda no tin muchu tera. E simia a sali umbe pasobra einan e tera no tabata hundu."
MRK,Evangelio Segun Marko,Marko,NT,4,6,"Ora solo a sali, el a kima e mata i e mata, ku no tabatin bon rais, a seka."
MRK,Evangelio Segun Marko,Marko,NT,4,7,"Un otro parti di e simia a kai meimei di sumpiña. Ora e sumpiñanan a krese, nan a stek e mata ku a spreit i esaki no a duna fruta."
MRK,Evangelio Segun Marko,Marko,NT,4,8,"Ma un otro parti di e simia a kai den bon tera. Nan a spreit, krese i duna fruta. Algun a duna trinta be, otro sesenta be i algun otro a duna shen be mas tantu fruta ku loke a sembra.’"
MRK,Evangelio Segun Marko,Marko,NT,4,9,"Hesus a terminá bisando: ‘Esun ku tin orea, tende!’"
MRK,Evangelio Segun Marko,Marko,NT,4,10,"Ora Hesus tabata E so huntu ku e diesdos disipelnan i su otro siguidónan, nan a puntr'É pakiko E ta usa parábola."
MRK,Evangelio Segun Marko,Marko,NT,4,11,"El a kontestá nan: ‘Boso sí a haña komprondementu di e sekreto di reino di Dios, ma e otronan ta haña tur kos den parábola."
MRK,Evangelio Segun Marko,Marko,NT,4,12,"Pa asina maske nan wak bon, nan no mira nada; i maske nan skucha bon, nan no komprondé nada. Ya nan no ta kambia nan bida i haña pordon.’"
MRK,Evangelio Segun Marko,Marko,NT,4,13,"El a bisa nan: ‘Si boso no ta komprondé e parábola akí, kon antó boso ta hasi komprondé tur otro parábola?"
MRK,Evangelio Segun Marko,Marko,NT,4,14,E sembradó ta sembra palabra di Dios.
MRK,Evangelio Segun Marko,Marko,NT,4,15,"E simia ku a kai riba kaminda, ta e hendenan ku ta tende e palabra di Dios, ma mesora satanas ta kore bin kita e palabra for di den nan kurason."
MRK,Evangelio Segun Marko,Marko,NT,4,16,E parti ku a kai meimei di piedra ta esnan ku kontentu ta risibí e palabra ora nan tend'é.
MRK,Evangelio Segun Marko,Marko,NT,4,17,"Ma djis pa un sierto tempu; nan no ta saka bon rais. Ora ku pa motibu di e palabra nan haña nan ku persekushon i tribulashon, nan ta stòp di kere mesora."
MRK,Evangelio Segun Marko,Marko,NT,4,18,"Otro hende ta manera e simia ku a kai meimei di sumpiña. Nan ta tende e palabra,"
MRK,Evangelio Segun Marko,Marko,NT,4,19,"ma e kosnan di mundu ta preokupá nan hopi, rikesa ta blèndu nan i nan tin muchu gana di kos. Tur e kosnan akí ta stek e palabra. Ta p'esei nan no ta karga fruta."
MRK,Evangelio Segun Marko,Marko,NT,4,20,"Pero tambe tin hende ku sí ta manera e simia ku a kai den bon tera; nan ta skucha e palabra i asept'é. Algun di nan ta duna trinta be mas tantu fruta, algun sesenta be mas tantu i algun di nan shen be mas tantu.’"
MRK,Evangelio Segun Marko,Marko,NT,4,21,Hesus a sigui bisa nan: ‘Ken ta bai kohe un lampi bini kuné paden pa e pon'é bou di un hèmber òf bou di kama? No ta riba un standart sa pone lampi?
MRK,Evangelio Segun Marko,Marko,NT,4,22,"No ta skonde nada, sino ta pa e sali na kla, tampoko no ta tene nada sekreto ku no ta pa e sali den publisidat."
MRK,Evangelio Segun Marko,Marko,NT,4,23,"Esun ku tin orea, tende!’"
MRK,Evangelio Segun Marko,Marko,NT,4,24,"Hesus a bisa nan: ‘Paga bon tinu na loke boso ta tende. Ku e mesun midí ku boso tende, Dios ta duna boso komprondementu. Sí, asta mas lo E duna boso."
MRK,Evangelio Segun Marko,Marko,NT,4,25,"Ke men esun ku tin kaba, lo haña mas tantu ainda i esun ku no tin, asta e tiki ku e tin lo kita for di dje.’"
MRK,Evangelio Segun Marko,Marko,NT,4,26,Tambe Hesus a bisa nan: ‘Bo por kompará reino di Dios ku un hòmber ku a sembra simia den su kunuku.
MRK,Evangelio Segun Marko,Marko,NT,4,27,"E hòmber ta drumi i lanta tur dia; e simia ta spreit, e mata ta krese i bona sin e hòmber sa ta kon esei a bai."
MRK,Evangelio Segun Marko,Marko,NT,4,28,"Sin ningun hende hasi nada tera ta duna fruta. Promé e blachinan manera yerba ta sali, despues e tapushi ta forma i yena i porfin bo ta haña trigo."
MRK,Evangelio Segun Marko,Marko,NT,4,29,"Manera e trigo hecha, e hòmber ta bai kòrt'é, pasobra tempu di kosecha a yega.’"
MRK,Evangelio Segun Marko,Marko,NT,4,30,Hesus a sigui bisa nan: ‘Kiko reino di Dios parse? Ku kiko lo Mi kompar'é?
MRK,Evangelio Segun Marko,Marko,NT,4,31,"E ta manera un simia di mòster. Ora plant'é, ta e simia di mas chikí na mundu."
MRK,Evangelio Segun Marko,Marko,NT,4,32,Despues e ta sali krese bira un di e matanan di mas grandi ku tin. E ta haña taki largu di moda ku para por traha nèshi den e takinan i biba den su sombra.’
MRK,Evangelio Segun Marko,Marko,NT,4,33,"Ku hopi sorto di komparashon manera esun akí, Hesus tabata prediká e palabra na e hendenan segun nan por a komprondé."
MRK,Evangelio Segun Marko,Marko,NT,4,34,"E no tabata keda sin usa komparashon ora E tabata prediká pa nan, ma ora E tabata E so ku e disipelnan, E tabata splika nan tur kos."
MRK,Evangelio Segun Marko,Marko,NT,4,35,"Anochi, riba e mesun dia ei, Hesus a bisa su disipelnan pa krusa bai na e otro banda di e lago."
MRK,Evangelio Segun Marko,Marko,NT,4,36,Nan a bandoná e multitut i bai huntu ku Hesus ku ya tabata sintá den boto. Tabatin mas boto ku a kompañá nan.
MRK,Evangelio Segun Marko,Marko,NT,4,37,A lanta un bientu fuerte; ola tabata bati den e boto di manera ku el a kuminsá yena ku awa.
MRK,Evangelio Segun Marko,Marko,NT,4,38,"Hesus tabata drumí na soño parti patras den e boto, ku su kabes riba un kusinchi. Nan a lant'É fo'i soño i bis'É: ‘Maestro, no ta importá Bo ku nos ta bai senk i muri?’"
MRK,Evangelio Segun Marko,Marko,NT,4,39,Hesus a spièrta papia severamente ku bientu. El a ordená laman: ‘Kalma; keda ketu!’ Bientu a obedes'É. A reina un silensio profundo.
MRK,Evangelio Segun Marko,Marko,NT,4,40,El a bisa nan: ‘Pakiko boso tin tantu miedu asina? Ainda boso no tin fe?’
MRK,Evangelio Segun Marko,Marko,NT,4,41,E disipelnan a sinti hopi miedu i un a bisa otro: ‘Ta ken e hòmber akí ta? Asta bientu i laman ta tende di djE!’
MRK,Evangelio Segun Marko,Marko,NT,5,1,"Hesus i su disipelnan a yega na e otro banda di lago di Galilea, den teritorio di Gerasa."
MRK,Evangelio Segun Marko,Marko,NT,5,2,"Apénas Hesus a sali for di e boto, ku un hòmber ku tabata poseé di mal spiritu, a bin top'É. E hòmber akí a sali for di kaminda ta dera hende,"
MRK,Evangelio Segun Marko,Marko,NT,5,3,pasobra ta ei e tabata biba. Ni ku kadena ningun hende no por a mar'é mas.
MRK,Evangelio Segun Marko,Marko,NT,5,4,"Hopi bia nan a yega di mara su man i pianan, ma e tabata ranka e kadena na su man kibra i esun na su pia e tabata kibra na pida pida. No tabatin hende ku sufisiente forsa pa domin'é."
MRK,Evangelio Segun Marko,Marko,NT,5,5,Di dia i anochi e tabata kana dualu i grita den seru i meimei di e grafnan. Tambe e tabata kòrta su kurpa ku piedra.
MRK,Evangelio Segun Marko,Marko,NT,5,6,"Ora ku el a mira Hesus ta bini djaleu, el a saka un kareda bai serka djE, tira su kurpa abou na suela su dilanti"
MRK,Evangelio Segun Marko,Marko,NT,5,7,"i dal un gritu duru. El a bisa: ‘Abo Hesus, Yu di Dios Altísimo, ta kiko Bo ke di mi? Por Dios, no tormentá mi!’"
MRK,Evangelio Segun Marko,Marko,NT,5,8,El a bisa asina pasobra Hesus a bisa e mal spiritu kaba pa sali for di e hòmber.
MRK,Evangelio Segun Marko,Marko,NT,5,9,"Hesus a puntra e spiritu: ‘Kon yama bo?’ El a kontestá: ‘Legion, pasobra nos ta nos hopi.’"
MRK,Evangelio Segun Marko,Marko,NT,5,10,Despues el a roga Hesus mashá pa no kore ku nan for di e region ei.
MRK,Evangelio Segun Marko,Marko,NT,5,11,"Eibanda, riba subida di un seru, tabatin un trupa grandi di porko ta kana rondia kuminda."
MRK,Evangelio Segun Marko,Marko,NT,5,12,"E spiritunan a supliká Hesus: ‘Por fabor, manda nos serka e porkonan ei; laga nos drenta den nan.’"
MRK,Evangelio Segun Marko,Marko,NT,5,13,"Hesus a pèrmití nan hasi esei. E spiritunan a sali i drenta den e porkonan. E trupa, di un dos mil porko, a saka un kareda bai kai den e lago, na otro banda dje subida i nan a hoga."
MRK,Evangelio Segun Marko,Marko,NT,5,14,"E wardadónan di e trupa di porko a kore limpi bai i nan a bai konta, tantu den stat komo den e pueblonan, loke a pasa. Hende a sali bai mira loke a pasa."
MRK,Evangelio Segun Marko,Marko,NT,5,15,"Ora nan a yega serka Hesus, nan a mira kon e hòmber, ku tabata poseé di e legion di mal spiritu, tabata sintá, ku paña na kurpa i bon bon di kabes, i nan a haña miedu."
MRK,Evangelio Segun Marko,Marko,NT,5,16,Esnan ku tabata testigu di loke a sosodé a splika e otronan loke a pasa ku e hòmber i ku e trupa di porko.
MRK,Evangelio Segun Marko,Marko,NT,5,17,P'esei e hendenan a kuminsá roga Hesus pa E bai for di nan region.
MRK,Evangelio Segun Marko,Marko,NT,5,18,"Ora Hesus ker a drenta e boto, e hòmber ku tabata poseé di mal spiritu, a bin pidiÉ si e por a bai kunÉ."
MRK,Evangelio Segun Marko,Marko,NT,5,19,Ma Hesus no a pèrmití esei; El a bis'é: ‘Bai kas serka bo famia i konta nan kuantu kos Señor a hasi pa bo i kon El a mustra bo hopi mizerikòrdia.’
MRK,Evangelio Segun Marko,Marko,NT,5,20,E hòmber a bai for di ei. El a bai konta e hendenan den henter region di Dekápolis loke Hesus a hasi p'e. Nan tur a keda asombrá.
MRK,Evangelio Segun Marko,Marko,NT,5,21,Hesus a bolbe den boto na e otro banda di e lago i un kantidat grandi di hende a bini kantu di lago serka djE.
MRK,Evangelio Segun Marko,Marko,NT,5,22,"Un kabesante di snoa ku yama Yairo, a yega einan. Ora el a mira Hesus, el a tira su kurpa abou na suela su dilanti"
MRK,Evangelio Segun Marko,Marko,NT,5,23,"i a rog'É mashá, bisando: ‘Mi yu muhé chikí por muri un ora pa otro, por fabor bin pone bo man riba dje pa asina e por kura i keda na bida.’"
MRK,Evangelio Segun Marko,Marko,NT,5,24,I Hesus a bai kuné. Un multitut grandi a siguiÉ; nan tabata pusha bini riba djE.
MRK,Evangelio Segun Marko,Marko,NT,5,25,Tabatin un muhé einan ku ya pa diesdos aña tabata sufri di derame.
MRK,Evangelio Segun Marko,Marko,NT,5,26,El a sufri hopi na man di tur sorto di dòkter i a gasta tur loke e tabatin. Tòg e no a bai niun tiki dilanti; mas bien e tabata bira pió.
MRK,Evangelio Segun Marko,Marko,NT,5,27,"Komo el a tende di Hesus, el a bin para su tras den e multitut i mishi ku su paña."
MRK,Evangelio Segun Marko,Marko,NT,5,28,"Den su mes el a pensa kaba: ‘Mishi so mi mishi ku su paña, mi ta keda kurá.’"
MRK,Evangelio Segun Marko,Marko,NT,5,29,Mesora e derame a stòp i e muhé a sinti ku el a kura di su malesa.
MRK,Evangelio Segun Marko,Marko,NT,5,30,Na e mes momento ei Hesus a ripará ku un forsa a sali for di djE. El a drei wak e multitut i puntra: ‘Ken a mishi ku mi paña?’
MRK,Evangelio Segun Marko,Marko,NT,5,31,Su disipelnan a kontest'É: ‘Mira kuantu hende ta rondoná Bo! Kon Bo por puntra: “Ken a mishi ku Mi?” ’
MRK,Evangelio Segun Marko,Marko,NT,5,32,Ma Hesus a keda wak rònt pa haña e hende ku a mishi kunÉ.
MRK,Evangelio Segun Marko,Marko,NT,5,33,"E muhé ku tabata sa kiko a pasa kuné, a kana bini dilanti spantá; e tabata tembla. El a tira su kurpa abou na suela dilanti di Hesus i a kont'É loke a pasa."
MRK,Evangelio Segun Marko,Marko,NT,5,34,"Hesus a bis'é: ‘Mi yu, bo fe den Mi a kura bo. Bai na pas, bo ta kurá di bo malesa.’"
MRK,Evangelio Segun Marko,Marko,NT,5,35,"Hesus no a kaba di papia, ku ata algun hende a bini for di kas di Yairo pa bisa Yairo ku e no tin nodi di molestiá e maestro mas, pasobra su yu a muri kaba."
MRK,Evangelio Segun Marko,Marko,NT,5,36,"Pero Hesus ku a tende loke nan a bisa, a bisa e kabesante di snoa: ‘No tene miedu, sigui konfia den Mi.’"
MRK,Evangelio Segun Marko,Marko,NT,5,37,E no a laga niun otro hende mas bai huntu ku nan ku no ta Pedro i e dos rumannan Huan i Hakobo.
MRK,Evangelio Segun Marko,Marko,NT,5,38,"Ora nan a yega kas di Yairo, El a mira e konfushon ku tabata reina i El a tende e gritunan di lamento i e yoramentu duru di e hendenan."
MRK,Evangelio Segun Marko,Marko,NT,5,39,"Hesus a drenta paden i bisa nan: ‘Pakiko tantu lamento i yoramentu asina? E mucha muhé ei no a muri, ta drumi e ta drumi.’"
MRK,Evangelio Segun Marko,Marko,NT,5,40,"Ma nan a hasi chèrchè di djE; p'esei El a saka nan tur porta afó i a bai serka e mucha huntu ku e mama, e tata i su disipelnan."
MRK,Evangelio Segun Marko,Marko,NT,5,41,"Hesus a kohe man di e mucha tene i bis'é: ‘Talita kum,’ loke ta nifiká: Hobensita, Ami ta bisa bo: lant'ariba."
MRK,Evangelio Segun Marko,Marko,NT,5,42,"Mesora e mucha muhé, ku tabatin diesdos aña, a lanta i kuminsá kana rònt. E hendenan a keda babuká."
MRK,Evangelio Segun Marko,Marko,NT,5,43,Hesus a ordená nan estriktamente pa nan no konta niun hende loke a pasa i El a pidi nan duna e mucha algu di kome.
MRK,Evangelio Segun Marko,Marko,NT,6,1,Hesus a bai su mes pueblo bèk. Su disipelnan a kompañ'É.
MRK,Evangelio Segun Marko,Marko,NT,6,2,"Ora a bira sabat, El a bai duna siñansa den snoa i hopi di e hendenan ku tabata skuch'É, a puntra asombrá: ‘Di unda el a sali ku tur e kosnan akí? Ki mishié ku tantu sabiduria asina i ku poder pa hasi milager?"
MRK,Evangelio Segun Marko,Marko,NT,6,3,"No ta Hesus, e karpinté, yu di Maria i ruman hòmber di Hakobo, Yoses, Hudas i Simon esei? No ta serka nos aki su ruman muhénan tambe ta biba?’ Nan a sinti nan mes ofendí pa su motibu."
MRK,Evangelio Segun Marko,Marko,NT,6,4,"El a deklará: ‘Ta honra un profeta tur kaminda, ménos den su mes stat, serka su mes hendenan i den su mes kas.’"
MRK,Evangelio Segun Marko,Marko,NT,6,5,P'esei Hesus no por a hasi niun milager einan; riba un par di hende malu so El a pone man i kura nan.
MRK,Evangelio Segun Marko,Marko,NT,6,6,Nan falta di fe a strañ'É. Hesus a hasi un rekorido serka e pueblonan den bisindario i tabata siña e hendenan.
MRK,Evangelio Segun Marko,Marko,NT,6,7,"El a yama e diesdos disipelnan i kuminsá manda nan bai dos dos, ku poder pa saka demoño for di hende."
MRK,Evangelio Segun Marko,Marko,NT,6,8,El a ordená nan: ‘Mira pa boso no biaha ni ku pan ni ku saku di biahe ni ku plaka; bai ku un garoti so.
MRK,Evangelio Segun Marko,Marko,NT,6,9,"Bisti sandalia na boso pia, ma no bisti dos paña riba otro.’"
MRK,Evangelio Segun Marko,Marko,NT,6,10,"Hesus a sigui bisa: ‘Unabes boso drenta un kas, keda einan te ora boso bai for di e lugá ei."
MRK,Evangelio Segun Marko,Marko,NT,6,11,"Si boso bai un kaminda i nan rechasá boso einan i no ke tende di boso, sakudí boso pia kita stòf pa atvertí e hendenan di e lugá ei.’"
MRK,Evangelio Segun Marko,Marko,NT,6,12,E disipelnan a sali bai prediká pa e hendenan kombertí.
MRK,Evangelio Segun Marko,Marko,NT,6,13,Nan a saka hopi demoño for di e hendenan i nan a hunta hopi hende malu ku zeta i kura nan.
MRK,Evangelio Segun Marko,Marko,NT,6,14,"Komo Hesus su fama a plama tur kaminda, rei Heródes a bin tende di djE. Tin hende tabata bisa: ‘Huan Boutista a lanta for di morto, ta p'esei e tin poder pa hasi milager!’"
MRK,Evangelio Segun Marko,Marko,NT,6,15,"Otro tabata bisa: ‘Ta profeta Elías esei!’, mientrastantu tabatin un otro grupo ku tabata pensa ku Hesus tabata un profeta manera e profetanan di antaño."
MRK,Evangelio Segun Marko,Marko,NT,6,16,"Ora Heródes a tende di djE, el a bisa: ‘Ta e Huan ku mi mes a laga kap su kabes kita afó, a lanta bèk!’"
MRK,Evangelio Segun Marko,Marko,NT,6,17,"A sosodé ku Heródes mes a manda kohe Huan prezu pa motibu di Heródias, señora di su ruman hòmber Filipo; t'asina ku Heródes mes a kasa ku Heródias."
MRK,Evangelio Segun Marko,Marko,NT,6,18,Huan tabata bisa Heródes kada be: ‘No ta pèrmití biba ku kasá di bo mes ruman.’
MRK,Evangelio Segun Marko,Marko,NT,6,19,"P'esei Heródias a haña rabia riba Huan; e tabata deseá di laga mat'é, ma e no tabata por,"
MRK,Evangelio Segun Marko,Marko,NT,6,20,"pasobra Heródes tabatin rèspèt di Huan. Komo e tabata haña Huan un hòmber santu i hustu, e tabata proteg'é. E tabata gusta tende Huan papia, ounke ku kada be ku e tend'é, e tabata bira hopi inkieto."
MRK,Evangelio Segun Marko,Marko,NT,6,21,"Riba un dia Heródias a haña su chèns. Dia Heródes a hasi aña el a tene un komementu pa su dignatario, ofisial altu i e hendenan importante di Galilea."
MRK,Evangelio Segun Marko,Marko,NT,6,22,E yu muhé di Heródias a drenta presentá un baile ku a deleitá Heródes i su invitadonan. E ora ei Heródes a bisa e hobensita: ‘Lo mi duna bo kiko ku bo pidi mi.’
MRK,Evangelio Segun Marko,Marko,NT,6,23,"Ku mashá huramentu Heródes a sigui insistí: ‘Tur loke bo pidi mi, asta si ta mitar di mi reino mes bo ke, lo mi duna bo.’"
MRK,Evangelio Segun Marko,Marko,NT,6,24,E hobensita a sali bai puntra su mama kiko asina lo e por a pidi Heródes. E mama a kontestá: ‘Bis'é bo ke kabes di Huan Boutista.’
MRK,Evangelio Segun Marko,Marko,NT,6,25,"E mucha no a pèrdè pa gana, purá el a bai bisa rei: ‘Mi ke pa awor akí mes bo duna mi kabes di Huan Boutista riba un skalchi.’"
MRK,Evangelio Segun Marko,Marko,NT,6,26,"Heródes a bira tristu, ma e ker a kumpli ku su palabra pasobra el a hura dilanti di su invitadonan."
MRK,Evangelio Segun Marko,Marko,NT,6,27,"Inmediatamente rei a manda un burdugu prizòn pa trese kabes di Huan Boutista. Despues ku e burdugu a kap kabes di Huan kita afó,"
MRK,Evangelio Segun Marko,Marko,NT,6,28,el a trese e kabes riba un skalchi i a pas'é pa e hobensita ku na su turno a duna e mama e.
MRK,Evangelio Segun Marko,Marko,NT,6,29,"Ora e disipelnan di Huan a haña sa kiko a pasa, nan a bai kohe su kadaver i der'é."
MRK,Evangelio Segun Marko,Marko,NT,6,30,E apòstelnan a regresá serka Hesus i a kont'É tur loke nan a hasi i loke nan a siña e hendenan.
MRK,Evangelio Segun Marko,Marko,NT,6,31,"Komo tabatin hopi hende ta kana bai bini, Hesus ku su disipelnan ni sikiera a haña chèns pa kome. P'esei Hesus a bisa e disipelnan: ‘Ban un lugá solitario kaminda nos so por sosegá un poko.’"
MRK,Evangelio Segun Marko,Marko,NT,6,32,I nan so a sali ku boto pa un lugá solitario.
MRK,Evangelio Segun Marko,Marko,NT,6,33,Pero hopi hende a mira nan nabegá i a komprondé na unda nan tabata bai. For di tur siudat e hendenan a sali kore bai e lugá solitario i nan a yega promé ku Hesus ku su disipelnan mes.
MRK,Evangelio Segun Marko,Marko,NT,6,34,"Ora Hesus a sali for di e boto, El a mira un multitut grandi i a haña duele di nan, pasobra nan tabata manera karné sin wardadó. El a kuminsá siña nan mashá hopi kos."
MRK,Evangelio Segun Marko,Marko,NT,6,35,"Ora ku a bira hopi lat kaba, e disipelnan a bin bisa Hesus: ‘E lugá akí ta solitario i ta lat kaba."
MRK,Evangelio Segun Marko,Marko,NT,6,36,Manda e hendenan bai e pueblo i lugánan aki banda bai kumpra kuminda pa nan kome.’
MRK,Evangelio Segun Marko,Marko,NT,6,37,Hesus a bisa nan: ‘Boso mes duna nan di kome.’ E disipelnan a kontestá: ‘Kiko? Bai kumpra 200 moneda di plata na pan pa e hendenan akí kome?’
MRK,Evangelio Segun Marko,Marko,NT,6,38,"‘Bai wak kuantu pan boso tin,’ Hesus a sigui bisa. Ora nan a haña sa, nan a bin bis'É: ‘Sinku pan i dos piská.’"
MRK,Evangelio Segun Marko,Marko,NT,6,39,Hesus a manda e disipelnan pone e hendenan sinta den grupo riba e yerba bèrdè.
MRK,Evangelio Segun Marko,Marko,NT,6,40,E multitut a kai sinta den grupo di sinkuenta i di shen hende.
MRK,Evangelio Segun Marko,Marko,NT,6,41,E ora ei Hesus a kohe e sinku pannan i e dos piskánan; El a hisa su kara na shelu i gradisí Dios. Despues El a kibra e pannan i duna su disipelnan pa nan parti ku e hendenan. Tambe El a parti e piskánan ku tur hende.
MRK,Evangelio Segun Marko,Marko,NT,6,42,Tur hende a kome yena barika.
MRK,Evangelio Segun Marko,Marko,NT,6,43,E disipelnan a yena diesdos makutu yen yen ku loke a sobra na pan i piská.
MRK,Evangelio Segun Marko,Marko,NT,6,44,Un kantidat di sinku mil hòmber a kome di e pan.
MRK,Evangelio Segun Marko,Marko,NT,6,45,"Djis despues Hesus a manda su disipelnan drenta boto, krusa lago bai Betsaida promé kunÉ. E mes a keda pa manda e multitut bai kas."
MRK,Evangelio Segun Marko,Marko,NT,6,46,"Despues ku El a yama e hendenan ayó, El a bai resa den seru."
MRK,Evangelio Segun Marko,Marko,NT,6,47,"Ya tabata anochi kaba ora ku e boto a yega meimei di lago. Hesus ku a keda E so na kantu,"
MRK,Evangelio Segun Marko,Marko,NT,6,48,"a mira ku e disipelnan tabata bringa duru pa rema, pasobra bientu tabata kontrali. Durante e di kuater warda, Hesus a kana riba awa yega serka nan; E ker a pasa bai."
MRK,Evangelio Segun Marko,Marko,NT,6,49,"Ora nan a mira Hesus ta kana riba awa, nan a pensa ku ta un spiritu i nan a kuminsá grita."
MRK,Evangelio Segun Marko,Marko,NT,6,50,"Nan tur a bira aríbabou ora nan a mir'É. Mesora Hesus a kuminsá papia ku nan i bisa: ‘Keda trankil, t'Ami, no tene miedu!’"
MRK,Evangelio Segun Marko,Marko,NT,6,51,"El a drenta e boto i bientu a kalma. Nan a keda tur babuká,"
MRK,Evangelio Segun Marko,Marko,NT,6,52,"pasobra nan no a komprondé e milager di e pannan. Al kontrario, spiritualmente nan tabata siegu."
MRK,Evangelio Segun Marko,Marko,NT,6,53,Hesus i su disipelnan a krusa e lago. Nan a subi tera na region di Genesarèt; ei nan a mara nan boto na kantu.
MRK,Evangelio Segun Marko,Marko,NT,6,54,"Asina nan a baha for di e boto, e hendenan a rekonosé Hesus."
MRK,Evangelio Segun Marko,Marko,NT,6,55,"Purá nan a pasa tur kaminda den bisindario pa kohe hende malu i hiba nan, drumí den hamaka, serka Hesus. Nan tabata hiba hende malu, kaminda ku nan tende ku Hesus tabata bai."
MRK,Evangelio Segun Marko,Marko,NT,6,56,"Unda ku Hesus bai, sea ku ta stat, pueblo òf kunuku, nan tabata trese nan hende malunan, pone nan riba plenchi i rog'É pa nan por a djis mishi ku un punta di su paña. Tur esnan ku a mishi kunÉ tabata kura."
MRK,Evangelio Segun Marko,Marko,NT,7,1,Algun fariseo i dòktor di lei ku a sali for di Herusalèm a bini huntu serka Hesus.
MRK,Evangelio Segun Marko,Marko,NT,7,2,"Nan a ripará ku algun di su disipelnan tabata kome pan ku man impuru, esta sin laba man promé."
MRK,Evangelio Segun Marko,Marko,NT,7,3,Ta asina ku ni e fariseo ni e otro hudiunan no tabata kome sin laba man na un manera adekuá promé; nan tabata atené nan na tradishon di nan antepasadonan.
MRK,Evangelio Segun Marko,Marko,NT,7,4,"Ora sali marshe, nan no tabata kome sin baña promé i asina tin hopi otro kos mas ku nan tabata atené nan n'e pa motibu di tradishon, manera: labamentu di kòpi, kanika, wea di koper, i labamentu di nan kama di habri abou."
MRK,Evangelio Segun Marko,Marko,NT,7,5,E fariseo i dòktornan di lei a puntra Hesus: ‘Pakiko bo disipelnan no ta tene nan na tradishon di nos antepasadonan? Nan ta kome pan ku man impuru.’
MRK,Evangelio Segun Marko,Marko,NT,7,6,"El a kontestá: ‘Hipókritanan, profeta Isaías a deskribí boso bon bon ora el a bisa, manera ta skibí: E pueblo akí, Dios ta bisa, ta alabá Mi ku nan boka so, ma den nan kurason nan ta leu fo'i Mi."
MRK,Evangelio Segun Marko,Marko,NT,7,7,Nan adorashon no ta sirbi pa nada; nan doktrina no ta nada mas ku tradishon di hende.
MRK,Evangelio Segun Marko,Marko,NT,7,8,Boso ta rechasá lei di Dios i ta atené na tradishon di hende.’
MRK,Evangelio Segun Marko,Marko,NT,7,9,El a sigui bisa: ‘Boso ta bon den rebahá lei di Dios pa mantené boso mes tradishonnan.
MRK,Evangelio Segun Marko,Marko,NT,7,10,Moises a bisa: “Honra bo mama i bo tata” i tambe: “Es ku maldishoná su mama i su tata ta haña kastigu di morto.”
MRK,Evangelio Segun Marko,Marko,NT,7,11,"Ma boso ta bisa: Si un hende bisa su mama i tata ku algu ku lo e por a yuda nan kuné ta “korban”, esta e kos ei ta un ofrenda dediká na Dios,"
MRK,Evangelio Segun Marko,Marko,NT,7,12,e ora ei e no mag yuda su mama òf tata mas.
MRK,Evangelio Segun Marko,Marko,NT,7,13,Boso ta kita tur outoridat for di palabra di Dios pa medio di boso tradishonnan ku boso mes ta keda pasa di generashon pa generashon. Asina boso tin hopi di e kosnan akí mas ta hasi.’
MRK,Evangelio Segun Marko,Marko,NT,7,14,Hesus a bolbe yama e hendenan huntu i bisa nan: ‘Boso tur skucha Mi i komprondé Mi.
MRK,Evangelio Segun Marko,Marko,NT,7,15,"Nada ku drenta kurpa di un hende no por hasié impuru, ma loke ta hasié impuru ta loke ta sali for di dje.’ ["
MRK,Evangelio Segun Marko,Marko,NT,7,16,"Esun ku tin orea, tende!]"
MRK,Evangelio Segun Marko,Marko,NT,7,17,"Despues ku Hesus a laga e multitut i drenta kas, su disipelnan a bin puntr'É ta kiko e komparashon ku El a hasi, ta nifiká."
MRK,Evangelio Segun Marko,Marko,NT,7,18,El a kontestá: ‘Asina tiki komprondementu boso tambe tin? Boso no ta komprondé ku nada ku drenta kurpa di hende no por hasié impuru?
MRK,Evangelio Segun Marko,Marko,NT,7,19,Pasobra loke drenta no ta bai den su kurason ma den su barika i despues e ta sali bèk.’ Di e manera akí Hesus a deklará ku tur kuminda ta puru.
MRK,Evangelio Segun Marko,Marko,NT,7,20,Hesus a sigui bisa: ‘Ta loke ta sali for di un hende ta hasié impuru.
MRK,Evangelio Segun Marko,Marko,NT,7,21,"Ta for di paden, for di kurason di hende ta sali: pensamentu malu, inmoralidat, ladronisia, matamentu,"
MRK,Evangelio Segun Marko,Marko,NT,7,22,"kibramentu di fidelidat di matrimonio, avarisia, malisia, engaño, un bida parotin, envidia, papia riba hende, orguyo, i falta di sabiduria."
MRK,Evangelio Segun Marko,Marko,NT,7,23,Tur e kos malunan akí ta sali for di paden di un hende i ta nan ta hasié impuru.’
MRK,Evangelio Segun Marko,Marko,NT,7,24,For di einan Hesus a kohe kaminda pa region di Tiro. Aya El a bai keda na un kas i E no tabata ke pa ningun hende sa unda E ta. Ma E no por a keda skondí.
MRK,Evangelio Segun Marko,Marko,NT,7,25,"Asina un señora ku tabatin un yu muhé poseé pa mal spiritu, a tende di Hesus, el a bai serka djE i a tira su kurpa abou na suela su dilanti."
MRK,Evangelio Segun Marko,Marko,NT,7,26,"E señora, un pagano nasé na Fenisia den pais Siria, a pidi Hesus pa saka e mal spiritu for di su yu muhé."
MRK,Evangelio Segun Marko,Marko,NT,7,27,"Hesus a kontest'é: ‘No ta bon pa tira pan di e muchanan pa kachó, promé ku e muchanan kome yena nan barika.’"
MRK,Evangelio Segun Marko,Marko,NT,7,28,"E señora a rospondé: ‘Señor, e kachónan bou di mesa tambe ta kome wiriwiri ku e muchanan laga kai!’"
MRK,Evangelio Segun Marko,Marko,NT,7,29,"Hesus a bis'é: ‘Bo a duna un bon kontesta! Bai kas numa, e demoño a sali for di bo yu kaba.’"
MRK,Evangelio Segun Marko,Marko,NT,7,30,E señora a bai kas i a haña su yu drumí riba kama. E demoño a sali for di e yu.
MRK,Evangelio Segun Marko,Marko,NT,7,31,"Hesus a bolbe bai for di region di Tiro; via siudat Sidon El a bolbe bai lago di Galilea, meimei di region di Dekápolis."
MRK,Evangelio Segun Marko,Marko,NT,7,32,Nan a trese un hòmber surdu ku no por a papia bon serka djE i rog'É pa E pone man riba e hòmber.
MRK,Evangelio Segun Marko,Marko,NT,7,33,"Hesus a hala e hòmber na un distansia for di e multitut, hinka dede den e hòmber su orea i mishi ku skupi na e hòmber su lenga."
MRK,Evangelio Segun Marko,Marko,NT,7,34,"Despues Hesus a hisa kara na shelu, hala un rosea profundo i bis'é: ‘Éfata!’, loke ta nifiká: habri!"
MRK,Evangelio Segun Marko,Marko,NT,7,35,Mesora e hòmber su orea a habri; su lenga a lòs i e por a papia sin problema.
MRK,Evangelio Segun Marko,Marko,NT,7,36,"Hesus a ordená e hendenan pa no bisa niun hende nada, pero mas Hesus tabata taha nan, mas nan tabata konta loke a pasa."
MRK,Evangelio Segun Marko,Marko,NT,7,37,Nan a keda tur asombrá i tabata grita: ‘Ta kos bon so e ta hasi! Surdu e ta laga tende i muda e ta laga papia!’
MRK,Evangelio Segun Marko,Marko,NT,8,1,Den e dianan ei tabatin un multitut grandi huntu atrobe. Komo nan no tabatin nada di kome Hesus a yama su disipelnan i a bisa nan:
MRK,Evangelio Segun Marko,Marko,NT,8,2,"‘Mi tin duele di e hendenan akí, pasobra nan tin tres dia kaba serka Mi i nan no tin nada di kome."
MRK,Evangelio Segun Marko,Marko,NT,8,3,"Si Mi manda nan bai kas stoma bashí, nan ta kai flou na kaminda, algun di nan a bini di aleu.’"
MRK,Evangelio Segun Marko,Marko,NT,8,4,Su disipelnan a kontest'É: ‘Unda por haña pan na e lugá solitario akí pa e hendenan kome yena nan barika?’
MRK,Evangelio Segun Marko,Marko,NT,8,5,Hesus a puntra: ‘Kuantu pan boso tin?’ Nan a bis'É: ‘Shete.’
MRK,Evangelio Segun Marko,Marko,NT,8,6,"Hesus a manda tur hende sinta abou na suela. Despues El kohe e shete pannan, gradisí Dios, kibra nan i duna su disipelnan pa nan parti pa e hendenan."
MRK,Evangelio Segun Marko,Marko,NT,8,7,Tambe nan tabatin poko piská chikí ku El a bendishoná i a duna su disipelnan pa nan parti.
MRK,Evangelio Segun Marko,Marko,NT,8,8,"Tabatin kuater mil hende einan, nan a kome yena nan barika i e disipelnan a yena shete makutu grandi ku pida pida pan ku a sobra. Hesus a laga e hendenan bai i"
MRK,Evangelio Segun Marko,Marko,NT,8,10,djis despues E ku su disipelnan a drenta boto bai e distrito di Dalmanuta.
MRK,Evangelio Segun Marko,Marko,NT,8,11,"Sierto fariseo ku a yega, a kuminsá diskutí ku Hesus. Nan tabata purba lag'É kai den trampa i p'esei nan a pidiÉ un señal pa mustra nan ku Dios tabata kunÉ."
MRK,Evangelio Segun Marko,Marko,NT,8,12,Hesus a hala un rosea profundo i bisa: ‘Ma ta pakiko e generashon akí ta pidi señal? Mi ta sigurá boso ku nan lo no haña ningun señal.’
MRK,Evangelio Segun Marko,Marko,NT,8,13,"El a manda nan bai, bolbe drenta boto i sali pa otro banda di lago."
MRK,Evangelio Segun Marko,Marko,NT,8,14,E disipelnan a lubidá di trese pan i ta un pan so nan tabatin na bordo.
MRK,Evangelio Segun Marko,Marko,NT,8,15,Hesus a ordená nan: ‘Paga tinu! Tene kuidou ku e zürdeg di e fariseonan i e zürdeg di Heródes.’
MRK,Evangelio Segun Marko,Marko,NT,8,16,"Nan tabata papia ku otro tokante e situashon i bisa: ‘E ta bisa asina, pasobra nos no tin pan!’"
MRK,Evangelio Segun Marko,Marko,NT,8,17,Hesus ku a ripará esei a bisa nan: ‘Pakiko boso ta diskutí si boso tin pan òf no? Te ainda boso no ta komprondé? Spiritualmente boso ta siegu.
MRK,Evangelio Segun Marko,Marko,NT,8,18,"Boso tin wowo, anto boso no ta mira? I orea, anto boso no ta tende? Boso no ta kòrda"
MRK,Evangelio Segun Marko,Marko,NT,8,19,"dia Mi a kibra e sinku pannan pa e sinku mil hendenan kuantu makutu boso a yena ku e pidanan ku a sobra?’ ‘Diesdos,’ e disipelnan a kontestá."
MRK,Evangelio Segun Marko,Marko,NT,8,20,"‘Ora Mi a kibra e shete pannan pa parti ku e kuater mil hendenan, kuantu makutu grandi boso a yena ku e pidanan sobrá?’ ‘Shete,’ nan a kontestá."
MRK,Evangelio Segun Marko,Marko,NT,8,21,‘I te ainda boso no ta komprondé?’
MRK,Evangelio Segun Marko,Marko,NT,8,22,Nan a yega Betsaida i e hendenan a trese un hòmber siegu serka Hesus. Nan a rog'É pa E toka e siegu.
MRK,Evangelio Segun Marko,Marko,NT,8,23,"Hesus a tene e siegu su man bai kuné pafó di e pueblo. El a skupi riba e hòmber su wowo, pone su man riba dje i puntr'é: ‘Bo ta mira algu?’"
MRK,Evangelio Segun Marko,Marko,NT,8,24,"E hòmber a hisa kara wak i kontestá: ‘Mi ta mira hende sí, ma nan ta manera palu ku ta kana rònt!’"
MRK,Evangelio Segun Marko,Marko,NT,8,25,E ora ei Hesus a bolbe pone man riba su wowo; e hòmber a hasi esfuerso pa mira i el a haña su bista bèk. E por a mira tur kos kla kla.
MRK,Evangelio Segun Marko,Marko,NT,8,26,Hesus a mand'é bai kas ku e òrdu: ‘Mira pa bo no bai den pueblo!’
MRK,Evangelio Segun Marko,Marko,NT,8,27,Despues Hesus ku su disipelnan a bai e pueblonan den bisindario di Sesarea Filipi. Na kaminda El a puntra nan: ‘Ken e hendenan ta bisa ku Mi ta?’
MRK,Evangelio Segun Marko,Marko,NT,8,28,"Nan a kontestá: ‘Tin ta bisa ku Bo ta Huan Boutista, otro ta bisa ku Bo ta Elías i tin algun otro ta pensa ku Bo ta un di e profetanan.’"
MRK,Evangelio Segun Marko,Marko,NT,8,29,"E ora ei Hesus a puntra nan: ‘Anto boso mes, ken boso mes ta bisa ku Mi ta?’ Pedro a kontestá: ‘Bo ta Mesias.’"
MRK,Evangelio Segun Marko,Marko,NT,8,30,Anto e ora ei Hesus a prohibí nan pa no bisa niun hende ken E ta.
MRK,Evangelio Segun Marko,Marko,NT,8,31,"Hesus a kuminsá bisa su disipelnan: ‘E Yu di hende mester sufri hopi kos. I e ansianonan, e saserdotenan importante i e dòktornan di lei lo rechas'É. Hende lo mat'É, ma riba e di tres dia lo E lanta for di morto.’"
MRK,Evangelio Segun Marko,Marko,NT,8,32,Hesus a papia bon kla ku nan; Pedro a hal'É un banda i kuminsá skual E tokante loke El a bisa.
MRK,Evangelio Segun Marko,Marko,NT,8,33,"Hesus a drei wak su disipelnan i a bis'é severamente: ‘Bai for di Mi, satanas! Bo no ta pensa manera Dios, ma manera hende!’"
MRK,Evangelio Segun Marko,Marko,NT,8,34,"Despues El a yama e hendenan i su disipelnan serka djE i bisa nan: ‘Si un hende ke sigui Mi, e mester lubidá su mes, hisa su krus i sigui Mi."
MRK,Evangelio Segun Marko,Marko,NT,8,35,"Pasobra esun ku ke salba su bida lo pèrd'é, ma esun ku entregá su bida pa Mi i pa e bon notisia, lo salb'é."
MRK,Evangelio Segun Marko,Marko,NT,8,36,"Ki benefisio un hende tin, si e gana henter mundu a kosto di su bida?"
MRK,Evangelio Segun Marko,Marko,NT,8,37,Pasobra kiko un hende lo por duna komo pago pa su bida?
MRK,Evangelio Segun Marko,Marko,NT,8,38,"Pasobra esun ku den e generashon infiel i pekaminoso akí sinti bèrgwensa di Mi i di loke Mi bisa, E Yu di hende tambe lo tin bèrgwensa di dje ora E bini bèk den gloria di su Tata huntu ku e angelnan santu.’"
MRK,Evangelio Segun Marko,Marko,NT,9,1,Hesus a bisa nan: ‘Mi ta sigurá boso: tin di boso aki ku lo no muri promé nan mira ku reino di Dios a yega ku poder.’
MRK,Evangelio Segun Marko,Marko,NT,9,2,"Seis dia despues Hesus a kohe Pedro, Hakobo i Huan i hiba nan riba un seru altu kaminda nan tabata nan so. Ei, nan dilanti, El a kambia di aparensia."
MRK,Evangelio Segun Marko,Marko,NT,9,3,Su paña a kambia bira un blanku mashá briante; niun hende na mundu no por blikia un paña hasié dje blanku ei.
MRK,Evangelio Segun Marko,Marko,NT,9,4,Tambe nan a mira Elías i Moises ku tabata papia ku Hesus.
MRK,Evangelio Segun Marko,Marko,NT,9,5,"Pedro a bisa Hesus: ‘Maestro, ta bon ku nos t'aki! Laga nos traha tres tènt: un pa Bo, un pa Moises i un pa Elías.’"
MRK,Evangelio Segun Marko,Marko,NT,9,6,"E disipelnan tabata asina spantá, ku Pedro no tabata sa kiko e tabata papia."
MRK,Evangelio Segun Marko,Marko,NT,9,7,E ora ei un nubia a bin para riba nan. Nan a tende un stèm for di den e nubia bisa: ‘Esaki ta mi Yu stimá: skuch'É.’
MRK,Evangelio Segun Marko,Marko,NT,9,8,"Ora e disipelnan a drei wak rònt, diripiente nan no a mira niun hende mas; ta Hesus so tabat'ei serka nan."
MRK,Evangelio Segun Marko,Marko,NT,9,9,"Ora nan tabata baha for di e seru, Hesus a ordená pa no konta niun hende nada di loke nan a mira, te dia e Yu di hende lanta for di morto."
MRK,Evangelio Segun Marko,Marko,NT,9,10,Nan a keda kòrda Hesus su palabranan i a keda diskutí ku otro kiko ke men ‘lanta for di morto’.
MRK,Evangelio Segun Marko,Marko,NT,9,11,Nan a puntra Hesus: ‘Di kon e dòktornan di lei ta bisa ku Elías mester bini promé?’
MRK,Evangelio Segun Marko,Marko,NT,9,12,Hesus a kontestá: ‘Enberdat Elías ta bin restourá tur kos promé. Ma ta di kon ta skibí anto ku e Yu di hende lo sufri hopi i ku nan lo maltrat'É?
MRK,Evangelio Segun Marko,Marko,NT,9,13,"Pero Ami ta bisa boso: Elías a bini kaba i nan a hasi kuné tur kos ku nan a haña ta bon, manera ta skibí di dje.’"
MRK,Evangelio Segun Marko,Marko,NT,9,14,"Ora nan a bai serka e otro disipelnan, nan a mira un bòshi di hende pará rònt di nan. Algun dòktor di lei tabata diskutí ku e disipelnan."
MRK,Evangelio Segun Marko,Marko,NT,9,15,"Asina e hendenan a mira Hesus, nan a keda mashá asombrá i kore bai serka djE pa kumind'É."
MRK,Evangelio Segun Marko,Marko,NT,9,16,Hesus a puntra su disipelnan: ‘Ta kiko boso ta diskutí ku nan?’
MRK,Evangelio Segun Marko,Marko,NT,9,17,"Un hòmber for di den e multitut a kontestá: ‘Maestro, mi a trese mi yu hòmber pa Bo. Ta asina ku e ta poseé pa un spiritu ku a hasié muda."
MRK,Evangelio Segun Marko,Marko,NT,9,18,"Kada be ku e spiritu atak'é, e ta lag'é kai djimpi; e mucha ta skuma, morde djente i bira steif. Awor mi a pidi bo disipelnan pa saka e spiritu, ma nan no tabata por.’"
MRK,Evangelio Segun Marko,Marko,NT,9,19,E ora ei Hesus a bisa: ‘Esta un generashon sin fe! Ta kuantu tempu mas Mi tin ku keda huntu ku boso? Pa kuantu tempu mas Mi tin ku sigui soportá boso? Trese e mucha pa Mi!’
MRK,Evangelio Segun Marko,Marko,NT,9,20,"Nan a bai ku e mucha serka djE. Asina e mal spiritu a mira Hesus, el a pone e mucha kai djimpi. E mucha a kai abou na suela, keda skuma lora bai bini."
MRK,Evangelio Segun Marko,Marko,NT,9,21,"Hesus a puntra e tata: ‘Kuantu tempu e tin ta hasi asin'akí?’ ‘Fo'i chikí,’ e tata a kontestá."
MRK,Evangelio Segun Marko,Marko,NT,9,22,"‘Hopi bia e spiritu a yega di tir'é den kandela i den awa p'e kaba kuné. Si Bo por, tene mizerikòrdia i yuda nos!’"
MRK,Evangelio Segun Marko,Marko,NT,9,23,Hesus a kontest'é: ‘Kon bo ke men “si Bo por”? Pa esun ku ta kere nada no ta imposibel.’
MRK,Evangelio Segun Marko,Marko,NT,9,24,"Hesus no a kaba di papia, ku e tata a grita: ‘Mi ta kere, yuda mi ku mi falta di fe!’"
MRK,Evangelio Segun Marko,Marko,NT,9,25,"Ora Hesus a nota ku e hendenan tabata basha bini riba nan, El a skual e spiritu seriamente: ‘Spiritu ku ta hasi hende muda i surdu, Ami ta ordená bo: Sali for di e mucha hòmber akí i no drent'é nunka mas.’"
MRK,Evangelio Segun Marko,Marko,NT,9,26,"Ku gritamentu i despues di a pone e mucha kai djimpi pisá, e spiritu a bin sali. E mucha a keda manera morto, p'esei hopi hende a bisa: ‘Ata..., el a muri!’"
MRK,Evangelio Segun Marko,Marko,NT,9,27,Ma Hesus a kohe su man lant'é i e mucha a lanta para.
MRK,Evangelio Segun Marko,Marko,NT,9,28,"Ora Hesus a yega kas i tabata so ku su disipelnan, nan a puntr'É ta kon bini nan no por a saka e spiritu for di e mucha hòmber."
MRK,Evangelio Segun Marko,Marko,NT,9,29,Hesus a kontestá nan: ‘Ta solamente ku orashon por saka e sorto di spiritu akí for di hende.’
MRK,Evangelio Segun Marko,Marko,NT,9,30,"Hesus i su disipelnan a bai for di einan i pasa dor di Galilea. Hesus no tabata ke pa niun hende sa unda E tabata,"
MRK,Evangelio Segun Marko,Marko,NT,9,31,"pasobra E tabata siña su disipelnan. El a bisa nan: ‘E Yu di hende lo keda entregá den man di hende i nan lo mat'É, ma riba e di tres dia di su morto lo E lanta.’"
MRK,Evangelio Segun Marko,Marko,NT,9,32,Ma su disipelnan no a komprondé e siñansa i nan tabatin miedu di puntr'É algu.
MRK,Evangelio Segun Marko,Marko,NT,9,33,"Nan a drenta Kafárnao i ora nan tabata na kas, Hesus a puntra su disipelnan: ‘Kiko boso tabata diskutí na kaminda?’"
MRK,Evangelio Segun Marko,Marko,NT,9,34,"Nan a keda ketu, pasobra nan tabata diskutí ta kua di nan tabata esun di mas importante."
MRK,Evangelio Segun Marko,Marko,NT,9,35,"Hesus a kai sinta, yama e diesdos disipelnan i bisa nan: ‘Esun ku ke ta di promé, mester pone su mes te delaster i sirbi tur e otronan.’"
MRK,Evangelio Segun Marko,Marko,NT,9,36,"El a kohe un mucha chikí pone meimei di nan, bras'é i bisa:"
MRK,Evangelio Segun Marko,Marko,NT,9,37,"‘Esun ku risibí un chikitu asin'akí den mi nòmber, ta risibí Mi mes. Esun ku risibí Mi, no ta risibí Ami, ma Esun ku a manda Mi.’"
MRK,Evangelio Segun Marko,Marko,NT,9,38,"Huan a bisa Hesus: ‘Maestro, nos a mira un hende ta saka demoño den bo nòmber; nos a purba stòp e pasobra e no ta pertenesé na nos grupo ku ta sigui Bo.’"
MRK,Evangelio Segun Marko,Marko,NT,9,39,Hesus a kontestá: ‘No stòp e. Niun hende no por hasi milager den mi nòmber i papia malu di Mi djis despues.
MRK,Evangelio Segun Marko,Marko,NT,9,40,Esun ku no ta kontra nos ta na nos fabor!
MRK,Evangelio Segun Marko,Marko,NT,9,41,"Ken ku duna boso un glas di awa pa bebe, pasobra boso ta pertenesé na Kristu, lo no keda sin haña su rekompensa."
MRK,Evangelio Segun Marko,Marko,NT,9,42,"Esun ku pone un di e chikitunan akí ku ta konfia den Mi kai den piká, lo ta mihó p'e, si mara un piedra di mulina rònt di su garganta i tir'é den laman."
MRK,Evangelio Segun Marko,Marko,NT,9,43,"Si ta bo man ta pone bo kai den piká, kap e kita afó; mihó drenta bida eterno mankaron, ku bai tirá den fièrnu ku dos man, den e kandela ku no ta paga nunka. ["
MRK,Evangelio Segun Marko,Marko,NT,9,44,"Einan e bichinan ku ta kome kurpa di hende, no ta muri i e kandela no ta paga nunka.]"
MRK,Evangelio Segun Marko,Marko,NT,9,45,"Si ta bo pia ta pone bo kai den piká, kap e kita afó; mihó bo drenta bida eterno koho, ku bai tirá den fièrnu ku dos pia. ["
MRK,Evangelio Segun Marko,Marko,NT,9,46,"Einan e bichinan ku ta kome kurpa di hende, no ta muri i e kandela no ta paga nunka.]"
MRK,Evangelio Segun Marko,Marko,NT,9,47,"Si bo wowo ta pone bo kai den piká, rank'é saka afó; mihó bo drenta reino di Dios ku un wowo so, ku bai tirá den fièrnu ku dos wowo."
MRK,Evangelio Segun Marko,Marko,NT,9,48,"Einan e bichinan ku ta kome kurpa di hende, no ta muri i e kandela no ta paga nunka."
MRK,Evangelio Segun Marko,Marko,NT,9,49,Tur hende mester pasa dor di kandela pa asina keda salgá.
MRK,Evangelio Segun Marko,Marko,NT,9,50,"Salu ta un kos bon, ma si e pèrdè su stansha ta kiko lo por dun'é su smak atrobe? Wak pa boso ta salgá i biba na pas ku otro.’"
MRK,Evangelio Segun Marko,Marko,NT,10,1,Hesus a sali for di einan i a bai region di Hudea i e region na otro banda di riu Yordan. Atrobe un multitut a bini serka djE i E tabata siña nan manera tabata su kustumber.
MRK,Evangelio Segun Marko,Marko,NT,10,2,"Algun fariseo ku ker a lag'É kai den trampa, a bini serka djE i puntr'É: ‘Un hòmber tin mag di divorsiá di su kasá?’"
MRK,Evangelio Segun Marko,Marko,NT,10,3,Hesus a kontestá nan: ‘Kiko Moises a ordená boso?’
MRK,Evangelio Segun Marko,Marko,NT,10,4,Nan a kontest'É: ‘Moises a duna pèrmit pa un hòmber traha un papel di divorsio i manda su kasá bai.’
MRK,Evangelio Segun Marko,Marko,NT,10,5,"E ora ei Hesus a bisa nan: ‘Pasobra boso ta tèrko, Moises a skibi e mandamentu ei."
MRK,Evangelio Segun Marko,Marko,NT,10,6,Na kuminsamentu Dios a krea nan hòmber i muhé.
MRK,Evangelio Segun Marko,Marko,NT,10,7,Pa e motibu ei un hòmber ta bai laga su mama i su tata pa uni ku su kasá
MRK,Evangelio Segun Marko,Marko,NT,10,8,i nan dos lo bira unu. Asina nan lo no ta dos persona mas ma ún.
MRK,Evangelio Segun Marko,Marko,NT,10,9,Ke men hende no mag separá loke Dios a uni den matrimonio.’
MRK,Evangelio Segun Marko,Marko,NT,10,10,"Ora nan a yega kas atrobe, e disipelnan a bini bèk riba e asuntu."
MRK,Evangelio Segun Marko,Marko,NT,10,11,"Hesus a kontestá nan: ‘Esun ku manda su kasá bai i kasa ku un otro muhé, ta kibra fidelidat di matrimonio."
MRK,Evangelio Segun Marko,Marko,NT,10,12,"Si e promé muhé ei kasa ku otro hende, e tambe ta kibra fidelidat di matrimonio.’"
MRK,Evangelio Segun Marko,Marko,NT,10,13,"Algun hende a trese mucha pa Hesus pone man riba nan, ma e disipelnan a skual e hendenan."
MRK,Evangelio Segun Marko,Marko,NT,10,14,"Ora Hesus a mira kiko tabata pasa, El a rabia ku nan i bisa: ‘Laga e muchanan bini serka Mi. No kita nan di bini, pasobra reino di Dios ta pertenesé na esnan manera nan."
MRK,Evangelio Segun Marko,Marko,NT,10,15,"Mi ta sigurá boso: esun ku no risibí reino di Dios manera un mucha, nunka lo no drent'é.’"
MRK,Evangelio Segun Marko,Marko,NT,10,16,"Despues El a brasa e muchanan, pone man riba nan i bendishoná nan."
MRK,Evangelio Segun Marko,Marko,NT,10,17,"Ora Hesus a sigui su kaminda atrobe, un hòmber a kore bini serka djE, hinka rudia su dilanti i puntr'É: ‘Mi bon maestro, kiko mi mester hasi pa mi haña bida eterno?’"
MRK,Evangelio Segun Marko,Marko,NT,10,18,"Hesus a kontest'é: ‘Pakiko bo ta yama Mi “bon”? Niun hende n' ta bon, Dios so!"
MRK,Evangelio Segun Marko,Marko,NT,10,19,Bo konosé e mandamentunan: “No mata; no kibra fidelidat di matrimonio; no hòrta; no duna testimonio falsu; no stafa; honra bo mama i bo tata.” ’
MRK,Evangelio Segun Marko,Marko,NT,10,20,"E hòmber a kontestá Hesus: ‘Maestro, fo'i chikí mi ta atené mi na tur e mandamentunan ei.’"
MRK,Evangelio Segun Marko,Marko,NT,10,21,"Hesus a keda wak e duru den su kara i a sinti amor p'e; El a bis'é: ‘Un kos so bo falta. Bai bende tur loke bo tin, duna hende pober e sèn i lo bo tin tesoro den shelu. Despues bin sigui Mi.’"
MRK,Evangelio Segun Marko,Marko,NT,10,22,"E mucha hòmber su kurason a sera; el a kita bai ku tristesa, pasobra e tabata mashá riku."
MRK,Evangelio Segun Marko,Marko,NT,10,23,Hesus a drei wak rònt di djE i a bisa su disipelnan: ‘Esta difísil pa un hende riku drenta reino di Dios.’
MRK,Evangelio Segun Marko,Marko,NT,10,24,"E disipelnan a spanta di loke El a bisa. Hesus a bolbe bisa nan: ‘Mi yunan, esta difísil pa drenta reino di Dios!"
MRK,Evangelio Segun Marko,Marko,NT,10,25,"Ta mas fásil pa un kamel pasa dor di wowo di angua, ku pa un riku drenta reino di Dios.’"
MRK,Evangelio Segun Marko,Marko,NT,10,26,Nan a spanta pió ainda i tabata puntra otro: ‘Ta ken antó por haña salbashon?’
MRK,Evangelio Segun Marko,Marko,NT,10,27,"Hesus a keda wak nan duru den nan kara i bisa: ‘Esei ta imposibel pa hende, ma pa Dios no; pasobra pa Dios tur kos ta posibel.’"
MRK,Evangelio Segun Marko,Marko,NT,10,28,Pedro a kuminsá bis'É: ‘Mira kon nos a laga tur kos i sigui Bo.’
MRK,Evangelio Segun Marko,Marko,NT,10,29,"Hesus a kontest'é: ‘Mi ta sigurá boso: niun hende ku bandoná su kas, ruman hòmber i ruman muhé, mama, tata, yu òf tereno pa mi motibu i pa motibu di e bon notisia"
MRK,Evangelio Segun Marko,Marko,NT,10,30,"no ta keda sin haña den e tempu akí shen be mas tantu kas, ruman hòmber i ruman muhé, mama, yu i tereno, pero tambe persekushon, i den mundu benidero bida eterno."
MRK,Evangelio Segun Marko,Marko,NT,10,31,"Sinembargo hopi di esnan ku awor ta di promé, lo ta delaster i hopi di esnan ku ta delaster, lo ta di promé.’"
MRK,Evangelio Segun Marko,Marko,NT,10,32,"Hesus i su disipelnan tabata riba kaminda pa subi bai Herusalèm i Hesus a bai nan dilanti. E disipelnan tabata asombrá, miéntras e otro hendenan ku tabata sigui, tabata yen di miedu. Hesus a bolbe hala e diesdos disipelnan un banda i kuminsá konta loke lo bai pasa kunÉ."
MRK,Evangelio Segun Marko,Marko,NT,10,33,"‘Tende,’ El a bisa nan, ‘nos ta subi bai Herusalèm, kaminda Yu di hende lo keda entregá den man di e saserdotenan importante i di e dòktornan di lei. Nan lo konden'É i entreg'É den man di e paganonan"
MRK,Evangelio Segun Marko,Marko,NT,10,34,"ku lo hasi bofon di djE, skupi riba djE, sut'É ku karbachi i mat'É, ma riba e di tres dia lo E resusitá.’"
MRK,Evangelio Segun Marko,Marko,NT,10,35,"Hakobo i Huan, e yunan di Zebedeo, a aserká Hesus i puntr'É: ‘Maestro, nos ke pa Bo hasi loke nos ta bai pidi Bo.’"
MRK,Evangelio Segun Marko,Marko,NT,10,36,Hesus a kontestá nan: ‘Bisa Mi kiko boso ke pa Mi hasi pa boso.’
MRK,Evangelio Segun Marko,Marko,NT,10,37,"E ora ei nan a bis'É: ‘Laga pa nos sinta huntu ku Bo, dia Bo bini den bo gloria: un na bo man drechi, e otro na bo man robes.’"
MRK,Evangelio Segun Marko,Marko,NT,10,38,Hesus a bisa nan: ‘Boso no sa loke boso ta pidi! Boso por bebe e kopa di sufrimentu ku Ami ta bebe? Boso por risibí e boutismo ku Ami ta risibí?’
MRK,Evangelio Segun Marko,Marko,NT,10,39,"‘Nos por,’ nan a kontest'É. Hesus a sigui bisa: ‘Boso lo bebe e kopa ku Ami ta bebe; boso lo risibí e boutismo ku Ami ta risibí."
MRK,Evangelio Segun Marko,Marko,NT,10,40,"Ma ken ta sinta na mi man drechi òf na mi man robes, no ta algu ku Ami ta disidí; a prepará e lugánan ei pa esnan ku El a destiná pa sinta ei.’"
MRK,Evangelio Segun Marko,Marko,NT,10,41,"Ora e dies otro disipelnan a tende loke a pasa, nan a bira di malu riba Hakobo i Huan."
MRK,Evangelio Segun Marko,Marko,NT,10,42,"Hesus a yama nan tur i El a bisa nan: ‘Boso sa ku e hendenan konsiderá di ta gobernante di nashon, ta dominá hende di e nashon i ku e lidernan ta hunga bas riba nan."
MRK,Evangelio Segun Marko,Marko,NT,10,43,"No laga ta asin'akí meimei di boso. Al kontrario, esun ku ke ta grandi meimei di boso mester sirbi e otronan."
MRK,Evangelio Segun Marko,Marko,NT,10,44,"Es ku ke ta number ún, mester ta sirbidó di tur e otronan."
MRK,Evangelio Segun Marko,Marko,NT,10,45,Pasobra e Yu di hende no a bini pa hende sirbiÉ ma pa E sirbi nan i p'E entregá su bida pa liberashon di hopi hende.’
MRK,Evangelio Segun Marko,Marko,NT,10,46,"Nan a drenta Yériko. Despues ora Hesus, e disipelnan i un multitut grandi ku tabata siguiÉ tabata bai, un hòmber siegu yamá Bartimeo, yu di Timeo, tabata sintá kantu di kaminda ta pidi limosna."
MRK,Evangelio Segun Marko,Marko,NT,10,47,"Ora Bartimeo a tende ku tabata Hesus di Nazarèt, el a kuminsá grita: ‘Hesus, Yu di David, tene mizerikòrdia di mi!’"
MRK,Evangelio Segun Marko,Marko,NT,10,48,"Hopi hende a rous e bis'é keda ketu, ma el a grita mas duru ainda: ‘Yu di David, tene mizerikòrdia di mi!’"
MRK,Evangelio Segun Marko,Marko,NT,10,49,Hesus a keda para bisa: ‘Yam'é pa Mi.’ E hendenan a yama e siegu i bis'é: ‘Ánimo! Lant'ariba! E ta yama bo!’
MRK,Evangelio Segun Marko,Marko,NT,10,50,"E siegu a tira su mantel un banda, bula lanta i bai serka Hesus."
MRK,Evangelio Segun Marko,Marko,NT,10,51,"Hesus a puntr'É: ‘Kiko bo ke pa Mi hasi pa bo?’ Bartimeo a kontestá: ‘Maestro, laga mi mira atrobe.’"
MRK,Evangelio Segun Marko,Marko,NT,10,52,"‘Bai numa,’ Hesus a bis'é, ‘bo fe den Mi a salba bo!’ Mesora e siegu Bartimeo a mira atrobe i el a sigui tras di Hesus."
MRK,Evangelio Segun Marko,Marko,NT,11,1,"Ora Hesus ku su disipelnan a yega den bisindario di Herusalèm, banda di e siudatnan Betfage i Betania, serka di Seru di Oleifi, El a manda dos disipel bai dilanti."
MRK,Evangelio Segun Marko,Marko,NT,11,2,"El a bisa nan: ‘Bai e pueblo boso dilanti. Asina boso yega aya, boso lo haña un yu di buriku mará ei ku nunka niun hende no a kore ariba ainda. Lòs e i tres'é aki."
MRK,Evangelio Segun Marko,Marko,NT,11,3,"Si un hende puntra pakiko boso ta hasi asina, bis'é ku Señor mester di e buriku i ku E ta mand'é bèk umbe.’"
MRK,Evangelio Segun Marko,Marko,NT,11,4,"Ora nan a bai, nan a haña un yu di buriku mará na porta di un kas, pafó riba kaminda i nan a lòs e."
MRK,Evangelio Segun Marko,Marko,NT,11,5,Algun hende ku tabata ei banda a puntra nan: ‘Ta kiko esaki ta? Pakiko boso ta lòs e buriku?’
MRK,Evangelio Segun Marko,Marko,NT,11,6,E dos disipelnan a kontestá manera Hesus a siña nan i e hendenan a laga nan bai.
MRK,Evangelio Segun Marko,Marko,NT,11,7,"E disipelnan a hiba e buriku pa Hesus, pone nan paña riba e buriku i Hesus a subi sinta."
MRK,Evangelio Segun Marko,Marko,NT,11,8,"Hopi hende a habri nan paña pone abou riba kaminda, otro a pone taki yen di blachi abou, ku nan a kita den mondi."
MRK,Evangelio Segun Marko,Marko,NT,11,9,"Tantu esnan ku tabata bai dilanti di Hesus, komo esnan ku tabata sigui su tras, tabata grita: ‘Hosana! Bendishoná ta esun ku ta bini den nòmber di Señor!"
MRK,Evangelio Segun Marko,Marko,NT,11,10,Bendishoná ta reino di nos tata David ku ta bini! Hosana den altura!’
MRK,Evangelio Segun Marko,Marko,NT,11,11,"Hesus a drenta Herusalèm i despues di a mira tur kos den tèmpel, El a bai Betania huntu ku e diesdos disipelnan, pasobra a bira lat kaba."
MRK,Evangelio Segun Marko,Marko,NT,11,12,"Su manisé ora nan a bini for di Betania, Hesus a haña hamber."
MRK,Evangelio Segun Marko,Marko,NT,11,13,"Leu aya, El a mira un palu di figo tur na blachi i El a hala mas serka pa e mira si no tabatin nada di kome na e palu. Ma ta blachi so El a haña na e palu, ya ku no tabata tempu di figo ainda."
MRK,Evangelio Segun Marko,Marko,NT,11,14,E ora ei Hesus a maldishoná e palu bisando: ‘Nunka mas niun hende lo haña fruta pa kome for di bo!’ Su disipelnan a tende loke El a bisa.
MRK,Evangelio Segun Marko,Marko,NT,11,15,"Ora nan a yega Herusalèm, Hesus a bai den tèmpel i kuminsá kore ku e bendedónan i e kumpradónan ku tabata eiden. El a bòltu mesa di e kambiadónan di plaka i stul di e bendedónan di palomba"
MRK,Evangelio Segun Marko,Marko,NT,11,16,i E no tabata pèrmití niun hende karga kos di bende dor di tèmpel.
MRK,Evangelio Segun Marko,Marko,NT,11,17,El a splika nan: ‘No ta skibí den Skritura ku Dios a bisa: Mi kas lo yama kas di orashon pa tur nashon pagano? Ma boso a hasié un kueba di bandidu.’
MRK,Evangelio Segun Marko,Marko,NT,11,18,"E saserdotenan importante i e dòktornan di lei a tend'É i nan tabata buska un manera pa mat'É; nan tabatin miedu di djE, pasobra tur e hendenan tabata loko ku su siñansa."
MRK,Evangelio Segun Marko,Marko,NT,11,19,"Ora a bira anochi, Hesus ku su disipelnan a bandoná e siudat."
MRK,Evangelio Segun Marko,Marko,NT,11,20,"Mainta trempan, ora nan tabata pasa banda di e palu di figo, nan a mira ku e palu a para seka kompletamente."
MRK,Evangelio Segun Marko,Marko,NT,11,21,"Pedro a kòrda kiko a pasa i el a bisa Hesus: ‘Ata...Maestro! E palu di figo ku Bo a maldishoná, a seka!’"
MRK,Evangelio Segun Marko,Marko,NT,11,22,Hesus a bisa nan: ‘Konfia den Dios.
MRK,Evangelio Segun Marko,Marko,NT,11,23,"Mi ta sigurá boso: ken ku bisa e seru akí: “Hisa bo mes benta den laman” i e no tin duda den su kurason ku loke e bisa ta pasa, esei lo pasa tambe!"
MRK,Evangelio Segun Marko,Marko,NT,11,24,"P'esei Mi ta bisa boso: Tur loke boso resa pidi p'e, kere ku boso a hañ'é kaba, boso lo hañ'é tambe."
MRK,Evangelio Segun Marko,Marko,NT,11,25,"I ora boso para resa, pordoná esun ku boso tin algu kontra dje pa asina boso Tata den shelu pordoná boso faltanan.’ ["
MRK,Evangelio Segun Marko,Marko,NT,11,26,"Ma si boso no pordoná, boso Tata den shelu tampoko lo pordoná boso faltanan.]"
MRK,Evangelio Segun Marko,Marko,NT,11,27,"Hesus ku su disipelnan a bolbe bai Herusalèm. Miéntras Hesus tabata kana den tèmpel, e saserdotenan importante, e dòktornan di lei i e ansianonan a aserk'É"
MRK,Evangelio Segun Marko,Marko,NT,11,28,i puntr'É: ‘Ku ki outoridat bo ta hasi e kosnan ku bo ta hasi? Ta ken a duna bo outoridat pa hasi e kosnan akí?’
MRK,Evangelio Segun Marko,Marko,NT,11,29,"Hesus a kontestá nan: ‘Mi ta djis hasi boso ún pregunta; si boso kontest'é, Mi ta bisa boso ku ki outoridat Mi ta hasi e kosnan akí."
MRK,Evangelio Segun Marko,Marko,NT,11,30,"Bisa Mi: Huan su outoridat pa batisá hende, ta di Dios e ta bini òf di hende?’"
MRK,Evangelio Segun Marko,Marko,NT,11,31,"Nan a konsultá ku otro bisa: ‘Si nos bisa “di Dios”, E ta puntra nos pakiko nos no a kere Huan."
MRK,Evangelio Segun Marko,Marko,NT,11,32,"Ma bisa “di hende” antó?’ Nan tabatin miedu di e multitut, pasobra tur e hendenan tabata aseptá Huan komo un profeta."
MRK,Evangelio Segun Marko,Marko,NT,11,33,"E ora ei nan a bisa Hesus: ‘Nos no sa.’ Hesus a kontestá nan: ‘Awèl, Mi tampoko no ta bisa boso ku ki outoridat Mi ta hasi e kosnan akí.’"
MRK,Evangelio Segun Marko,Marko,NT,12,1,"Hesus a kuminsá papia ku nan pa medio di parábola i a konta nan: ‘Un dia tabatin un hòmber ku a planta un hòfi di wendrùif. El a ser'é ku un tranké, traha un baki pa fangu djus di e wendrùif ku machiká. Tambe el a traha un toren di vigilansia. Despues el a hür e hòfi ku algun kunukero i sali di biahe."
MRK,Evangelio Segun Marko,Marko,NT,12,2,"Den tempu di kosecha, el a manda un kriá bai tuma su parti serka e kunukeronan."
MRK,Evangelio Segun Marko,Marko,NT,12,3,Sinembargo e kunukeronan a kohe e kriá dun'é un halá di sota mand'é bai man bashí.
MRK,Evangelio Segun Marko,Marko,NT,12,4,E doño a bolbe manda un kriá serka nan; nan a dal e kriá akí na su kabes i maltrat'é.
MRK,Evangelio Segun Marko,Marko,NT,12,5,E doño a manda un otro kriá; esun akí nan a mata. Asina nan a sigui hasi ku tur otro kriá ku tabata bini; nan tabata bati algun i otro nan tabata mata.
MRK,Evangelio Segun Marko,Marko,NT,12,6,A sobra e doño su yu stimá so pa manda i por último e doño a mand'é serka nan. El a pensa: “Mi yu sí nan lo respetá!”
MRK,Evangelio Segun Marko,Marko,NT,12,7,"Ma e kunukeronan a bisa otro: “Esun akí ta e heredero! Ban, laga nos kaba kuné, ya nos ta haña su herensia!”"
MRK,Evangelio Segun Marko,Marko,NT,12,8,"Nan a koh'é tene, mat'é i tir'é despues pafó di e hòfi."
MRK,Evangelio Segun Marko,Marko,NT,12,9,Kiko doño di e hòfi lo hasi awor? E mes lo bin kaba ku e kunukeronan i pasa su hòfi pa otro hürdó.
MRK,Evangelio Segun Marko,Marko,NT,12,10,"Nunka boso no a mira den Skritura ku tin skibí: E piedra ku e trahadónan a rechasá, a bira piedra prinsipal;"
MRK,Evangelio Segun Marko,Marko,NT,12,11,"ta trabou di Señor esei, algu milagroso pa mira!’"
MRK,Evangelio Segun Marko,Marko,NT,12,12,"E saserdotenan importante, e dòktornan di lei i e ansianonan tabata sa ku ta di nan e komparashon tabata trata. P'esei nan ker a kohe Hesus prezu, ma nan tabatin miedu di e multitut; nan a bai lag'É."
MRK,Evangelio Segun Marko,Marko,NT,12,13,Nan a manda algun fariseo i algun hende di Heródes pa kohe Hesus den trampa ku su mes palabranan.
MRK,Evangelio Segun Marko,Marko,NT,12,14,"Nan a aserk'É i bis'É: ‘Maestro, nos sa ku bo ta un hende honesto; bo no ta wòri bo kabes ku loke hende ta pensa, pasobra bo no ta husga segun aparensia. Ma segun bèrdat bo ta siña hende kon Dios ke pa nan biba. Bisa nos: Ta korekto pa paga belasting na emperador di Roma; sí òf nò?’"
MRK,Evangelio Segun Marko,Marko,NT,12,15,Hesus a mira ku nan tabata hunga ròl; p'esei El a kontestá: ‘Pakiko boso ta buska moda di laga Mi kai den trampa? Trese un moneda pa Mi mira.’
MRK,Evangelio Segun Marko,Marko,NT,12,16,Nan a hiba un p'E i Hesus a sigui bisa: ‘Ken su nòmber i su imágen tin aki riba?’ Nan a kontestá: ‘Di emperador.’
MRK,Evangelio Segun Marko,Marko,NT,12,17,"E ora ei Hesus a bisa nan: ‘Wèl, duna emperador loke ta di emperador i Dios loke ta di Dios.’ Nan a keda mashá asombrá."
MRK,Evangelio Segun Marko,Marko,NT,12,18,"Algun saduseo, esta e hendenan ku tabata bisa ku hende lo no lanta for di morto, a bini serka Hesus i bis'É:"
MRK,Evangelio Segun Marko,Marko,NT,12,19,"‘Maestro, Moises a skibi e lei akí pa nos: “Si un hòmber muri bai laga su kasá sin yu, ruman hòmber di e defuntu mester tuma e biuda pa kasá pa asina duna su ruman ku a muri, yu.”"
MRK,Evangelio Segun Marko,Marko,NT,12,20,"Awor, tabatin shete ruman hòmber. E mayó a kasa i muri bai sin laga yu."
MRK,Evangelio Segun Marko,Marko,NT,12,21,Esun di dos a kasa ku e biuda; e tambe a muri bai sin laga niun yu atras. A pasa meskos ku e di tres tambe.
MRK,Evangelio Segun Marko,Marko,NT,12,22,Asina a pasa ku tur e shete rumannan. Nan niun no a laga yu atras i por último e muhé mes a muri bai.
MRK,Evangelio Segun Marko,Marko,NT,12,23,"Awor riba dia di resurekshon, ora nan lanta for di morto, ta kasá di ken e muhé lo ta? Tur tabata kasá kuné tòg?’"
MRK,Evangelio Segun Marko,Marko,NT,12,24,Hesus a kontestá: ‘Boso ta kibuká komo boso no konosé Skritura ni poder di Dios.
MRK,Evangelio Segun Marko,Marko,NT,12,25,"Ora hende lanta for di morto nan lo no kasa ni lo no kasa nan, pero nan lo ta manera angel den shelu."
MRK,Evangelio Segun Marko,Marko,NT,12,26,"Loke ta e asuntu di resurekshon: boso no ta lesa den buki di Moises, den e parti di e mata na kandela, kon Dios a bisa Moises: Mi ta Dios di Abraham, Dios di Isak i Dios di Yakob?"
MRK,Evangelio Segun Marko,Marko,NT,12,27,Dios no ta Dios di morto sino di bibu. Boso ta kompletamente robes.’
MRK,Evangelio Segun Marko,Marko,NT,12,28,"Un sierto dòktor di lei ku a bini einan, a tende e diskushon. El a mira ku Hesus a duna nan un bon kontesta; p'esei el a puntr'É: ‘Kua mandamentu ta e mandamentu di mas importante?’"
MRK,Evangelio Segun Marko,Marko,NT,12,29,"Hesus a kontest'é: ‘E mandamentu di mas importante ta: “Skucha, Israel! Señor, nos Dios, so ta Dios."
MRK,Evangelio Segun Marko,Marko,NT,12,30,"Stima Señor, bo Dios, di henter bo kurason, ku henter bo alma, ku henter bo mente, i ku tur bo forsa.”"
MRK,Evangelio Segun Marko,Marko,NT,12,31,E di dos mandamentu mes importante: “Stima bo próhimo manera bo ta stima bo mes.” No tin niun otro mandamentu ku ta mas importante ku esakinan.’
MRK,Evangelio Segun Marko,Marko,NT,12,32,"E dòktor di lei a bisa Hesus: ‘Bon bon, Maestro! Bèrdat, ta un Dios so tin i no tin niun otro dios ku n' t'E so."
MRK,Evangelio Segun Marko,Marko,NT,12,33,"Ta asina ku hende mester stima Dios di henter su kurason, ku henter su komprondementu i ku tur su forsa. Tambe e mester stima su próhimo manera e ta stima su mes. E kosnan akí ta muchu mas importante ku sakrifisio di kandela i otro sakrifisio.’"
MRK,Evangelio Segun Marko,Marko,NT,12,34,Hesus a mira ku e dòktor di lei a papia ku sabiduria; p'esei El a bis'é: ‘Bo no ta leu fo'i reino di Dios.’ Niun hende no a tribi puntra Hesus nada mas.
MRK,Evangelio Segun Marko,Marko,NT,12,35,"Ora Hesus tabata duna siñansa den tèmpel, El a puntra: ‘Ta kon e dòktornan di lei por bisa ku Mesias ta yu di David?"
MRK,Evangelio Segun Marko,Marko,NT,12,36,"David mes, guiá pa Spiritu Santu, ta bisa: “Señor Dios a bisa mi Señor: Sinta Bo na mi man drechi, te ora Mi pone bo enemigunan na bo pia.”"
MRK,Evangelio Segun Marko,Marko,NT,12,37,"Awor, si David mes ta yam'É Señor, ta kon bini e Mesias por ta yu di David?’ E multitut grandi tabata skucha Hesus ku plaser."
MRK,Evangelio Segun Marko,Marko,NT,12,38,"Durante su siñansa, Hesus a atvertí: ‘Tene kuidou ku e dòktornan di lei ku gusta kana rònt den paña largu i laga hende kumindá nan ku rèspèt na plasa."
MRK,Evangelio Segun Marko,Marko,NT,12,39,Tambe nan ta buska e mihó lugánan pa sinta den snoa i na fiesta e lugánan di honor.
MRK,Evangelio Segun Marko,Marko,NT,12,40,Nan ta hòrta propiedat di biuda; i nan ta hasi orashon largu djis pa bista di hende. Ma nan sentensia lo ta hopi mas pisá!’
MRK,Evangelio Segun Marko,Marko,NT,12,41,"Sintá banda di e kaha di ofrenda, Hesus tabata mira kon e hendenan tabata tira sèn aden. Hopi hende riku tabata tira hopi sèn,"
MRK,Evangelio Segun Marko,Marko,NT,12,42,"ma a drenta un biuda pober ku a tira dos moneda chikí di koper, ku no tabata bal muchu."
MRK,Evangelio Segun Marko,Marko,NT,12,43,"Hesus a yama su disipelnan i bisa nan: ‘Mi ta sigurá boso ku e biuda pober a tira mas tantu sèn den e kaha di ofrenda ku tur e otronan,"
MRK,Evangelio Segun Marko,Marko,NT,12,44,"pasobra nan a duna di nan rikesa. Ma e biuda ku tabata den nesesidat, a tira tur loke e tabatin pa e biba di dje.’"
MRK,Evangelio Segun Marko,Marko,NT,13,1,"Ora Hesus tabata sali for di tèmpel, un di su disipelnan a bis'É: ‘Maestro, mira e piedranan ei; mira e edifisionan ei!’"
MRK,Evangelio Segun Marko,Marko,NT,13,2,Hesus a kontestá: ‘Bo ta para mira e edifisionan grandi ei? Niun piedra lo no keda na su lugá; lo basha tur abou!’
MRK,Evangelio Segun Marko,Marko,NT,13,3,"Ora Hesus tabata sintá riba Seru di Oleifi, ku kara pa tèmpel i nan tabata nan so, Pedro, Hakobo, Huan i Andreas a puntr'É:"
MRK,Evangelio Segun Marko,Marko,NT,13,4,‘Bisa nos: ki dia e kosnan akí lo sosodé? Na kua señal nos por mira ku tempu a yega pa tur e kosnan akí tuma lugá?’
MRK,Evangelio Segun Marko,Marko,NT,13,5,"Hesus a kuminsá splika nan: ‘Tene kuidou, no laga niun hende gaña boso."
MRK,Evangelio Segun Marko,Marko,NT,13,6,"Hopi lo bin usa mi nòmber i bisa: “T'ami t'E!”, i nan lo gaña hopi hende."
MRK,Evangelio Segun Marko,Marko,NT,13,7,"No bira sobresaltá ora boso tende di guera i rumor tokante guera; e kosnan akí mester sosodé, ma lo no ta e fin ainda."
MRK,Evangelio Segun Marko,Marko,NT,13,8,"Nashon lo lanta kontra nashon, reino kontra reino; lo tin temblor na diferente lugá i lo tin temporada di mizeria di hamber. E kosnan akí lo ta kuminsamentu di dolónan di parto."
MRK,Evangelio Segun Marko,Marko,NT,13,9,"Boso mes tene kuidou! Nan lo entregá boso den man di outoridatnan i bati boso den snoa. Boso lo mester aparesé dilanti di gobernante i dilanti di rei pa mi motibu, pa asina boso ta un testimonio pa nan."
MRK,Evangelio Segun Marko,Marko,NT,13,10,"Pasobra promé ku e fin yega, mester prediká e bon notisia na tur nashon."
MRK,Evangelio Segun Marko,Marko,NT,13,11,"Ora nan kohe boso prezu i hiba boso dilanti di tribunal, no preokupá boso di antemano kiko boso mester bisa; ora e momento yega, bisa numa loke boso haña pa bisa e ora ei. Pasobra no ta boso ta bisa nada e momento ei, ma ta Spiritu Santu!"
MRK,Evangelio Segun Marko,Marko,NT,13,12,Ruman lo laga mata ruman. Tata lo hasi meskos ku nan yu. Yu lo rebeldiá kontra nan mayornan i laga mata nan.
MRK,Evangelio Segun Marko,Marko,NT,13,13,"Tur hende lo odia boso pa mi motibu, ma esun ku perseverá te na final lo keda salbá!"
MRK,Evangelio Segun Marko,Marko,NT,13,14,"Ora boso mira e “kos repugnante ku ta trese destrukshon” poné kaminda e no mester ta (komprondé bon kiko esaki ke men, lesadó), habitantenan di Hudea, hui e ora ei bai den seru."
MRK,Evangelio Segun Marko,Marko,NT,13,15,"Esun ku ta sintá riba su dak di kas, no pèrdè tempu baha bai kohe nada den kas."
MRK,Evangelio Segun Marko,Marko,NT,13,16,"Esun ku ta den kunuku, no bira bèk bai kohe paña."
MRK,Evangelio Segun Marko,Marko,NT,13,17,Ai di e muhénan na estado i di e mamanan ku tin yu na lechi den e dianan ei!
MRK,Evangelio Segun Marko,Marko,NT,13,18,"Resa pidi Dios pa e huimentu no tuma lugá den wenter, tempu di friu,"
MRK,Evangelio Segun Marko,Marko,NT,13,19,"pasobra e mizeria grandi di e dianan ei lo ta mas ku mundu a yega di weta, for di e momento ku Dios a krea mundu te awor akí! Un mizeria grandi asina lo no bini hamas atrobe."
MRK,Evangelio Segun Marko,Marko,NT,13,20,"Si Dios no a hasi e tempu ei mas kòrtiku ningun hende lo no a skapa, ma Dios a hasi e tempu mas kòrtiku pa motibu di esnan ku El a skohe."
MRK,Evangelio Segun Marko,Marko,NT,13,21,"Anto ora un hende bisa boso: “Mira! Ata e Mesias aki!” òf: “Ata e Mesias aya,” no ker'é."
MRK,Evangelio Segun Marko,Marko,NT,13,22,"Lo lanta hende ku ta pretendé di ta e Mesias i di ta profeta; nan lo mustra señal i nan lo hasi milager pa asina desviá, si ta posibel, asta e eskohidonan di Dios."
MRK,Evangelio Segun Marko,Marko,NT,13,23,Tene kuidou! Mi a konta boso tur kos di antemano!
MRK,Evangelio Segun Marko,Marko,NT,13,24,"E dianan ei, despues di e gran mizeria, skuridat lo tapa solo, i luna lo no bria mas,"
MRK,Evangelio Segun Marko,Marko,NT,13,25,"streanan lo kai for di shelu, i podernan selestial lo tambaliá."
MRK,Evangelio Segun Marko,Marko,NT,13,26,"E ora ei lo mira e Yu di hende bini riba nubia, ku gran poder i gloria."
MRK,Evangelio Segun Marko,Marko,NT,13,27,"Lo E manda angel reuní su eskohidonan for di e kuater skinanan di mundu, for di un ekstremo di mundu te e otro ekstremo."
MRK,Evangelio Segun Marko,Marko,NT,13,28,"Siña lo siguiente di palu di figo. Ora su takinan bira moli i su blachinan kuminsá spreit, boso sa ku zomer ta na kaminda."
MRK,Evangelio Segun Marko,Marko,NT,13,29,"Sa anto tambe, ku ora e kosnan akí ta pasando, ku e ta djis tras di porta."
MRK,Evangelio Segun Marko,Marko,NT,13,30,Mi ta sigurá boso: E kosnan akí lo pasa promé ku e generashon akí pasa bai.
MRK,Evangelio Segun Marko,Marko,NT,13,31,"Shelu i tera lo pasa bai, ma mi palabranan sí lo no pasa bai!"
MRK,Evangelio Segun Marko,Marko,NT,13,32,"Niun hende no sa ki dia ta e dia òf ki ora ta e ora, ni angelnan den shelu ni e Yu di hende no sa; Dios Tata so sa esei."
MRK,Evangelio Segun Marko,Marko,NT,13,33,"Tene kuidou, sea alerta! Pasobra boso no sa ki dia e ora lo yega."
MRK,Evangelio Segun Marko,Marko,NT,13,34,"E kos akí ta manera e kaso di un hòmber ku ta bai di biahe laga su kas. E ta laga tur kos den man di su kriánan, ta duna kada un su enkargo i ordená su pòrtir pa keda alerta."
MRK,Evangelio Segun Marko,Marko,NT,13,35,"Sea alerta antó, pasobra boso no sa ki ora e doño di kas ta yega. E por yega anochi òf meianochi, mardugá òf mainta trempan."
MRK,Evangelio Segun Marko,Marko,NT,13,36,"Si e doño mester bini diripiente, sòru pa e no haña boso drumí."
MRK,Evangelio Segun Marko,Marko,NT,13,37,"Loke Mi ta bisa boso, Mi ta bisa tur hende: Sea alerta!’"
MRK,Evangelio Segun Marko,Marko,NT,14,1,"Tabata falta dos dia pa fiesta di Pésag, e fiesta di pan sin zürdeg. E saserdotenan importante i e dòktornan di lei tabata buska un manera astuto pa kohe Hesus prezu i mat'É."
MRK,Evangelio Segun Marko,Marko,NT,14,2,Nan a bisa otro pa no hasi esaki durante e dianan di fiesta pa e pueblo no rebeldiá.
MRK,Evangelio Segun Marko,Marko,NT,14,3,"Hesus tabata na Betania na kas di Simon, e leproso. Miéntras E tabata sinta kome, un muhé a drenta ku un butishi yená ku zeta perfumá karu, trahá di nardo puru; el a kibra garganta di e butishi basha e perfume riba Hesus su kabes."
MRK,Evangelio Segun Marko,Marko,NT,14,4,Rabiá algun hende a puntra otro: ‘Ta ki nodi tin di dispidí e perfume?
MRK,Evangelio Segun Marko,Marko,NT,14,5,Por a bend'é pa mas ku 300 moneda di plata i duna hende pober e sèn.’ Nan a keda kritiká e muhé fuertemente.
MRK,Evangelio Segun Marko,Marko,NT,14,6,Hesus a bisa nan: ‘Lag'é na pas. Pakiko boso ta molesti'é? El a hasi un bon kos pa Mi.
MRK,Evangelio Segun Marko,Marko,NT,14,7,"Hende pober boso lo tin semper serka boso i boso por yuda nan ora boso ke, ma Ami sí boso lo no tin semper serka boso."
MRK,Evangelio Segun Marko,Marko,NT,14,8,"E muhé akí a hasi loke tabata na su alkanse; el a hunta mi kurpa ku zeta, promé ku e tempu a yega, komo preparashon pa mi entiero."
MRK,Evangelio Segun Marko,Marko,NT,14,9,"Mi ta sigurá boso: na tur lugá na mundu kaminda prediká e bon notisia, lo menshoná loke e muhé akí a hasi i lo sigui rekord'é.’"
MRK,Evangelio Segun Marko,Marko,NT,14,10,"E ora ei Hudas Iskariot, un di e diesdos disipelnan, a bai serka e saserdotenan importante pa traishoná Hesus."
MRK,Evangelio Segun Marko,Marko,NT,14,11,"Ora nan a tende loke e ker a hasi, nan a bira kontentu i primintié di dun'é plaka. Asina Hudas a kuminsá buska un momento oportuno pa entregá Hesus."
MRK,Evangelio Segun Marko,Marko,NT,14,12,"Riba promé dia di fiesta di pan sin zürdeg, ora ta mata e lamchi pa sena di Pésag, Hesus su disipelnan a puntr'É: ‘Unda Bo ke pa nos bai prepará sena di Pésag pa Bo kome?’"
MRK,Evangelio Segun Marko,Marko,NT,14,13,Hesus a manda dos disipel bai i ordená nan: ‘Drenta siudat. Aya boso lo topa un hòmber ku ta karga un tinashi di awa; siguié.
MRK,Evangelio Segun Marko,Marko,NT,14,14,Bisa doño di e kas kaminda e drenta: “Maestro ta puntra: unda e kamber kaminda Mi por tene sena di Pésag ku mi disipelnan ta?”
MRK,Evangelio Segun Marko,Marko,NT,14,15,"E doño di kas lo mustra boso un kamber grandi ariba, mueblá i kla prepará kaba; ei boso mester prepará tur kos pa nos.’"
MRK,Evangelio Segun Marko,Marko,NT,14,16,"E disipelnan a sali bai drenta e siudat, kaminda nan a haña tur kos manera Hesus a konta nan; nan a prepará sena di Pésag."
MRK,Evangelio Segun Marko,Marko,NT,14,17,"Ora a bira nochi, Hesus i su diesdos disipelnan a bini."
MRK,Evangelio Segun Marko,Marko,NT,14,18,"Miéntras nan tabata na mesa ta kome, Hesus a bisa su disipelnan: ‘Mi ta sigurá boso: ún di boso ku ta kome huntu ku Mi, lo traishoná Mi.’"
MRK,Evangelio Segun Marko,Marko,NT,14,19,"E disipelnan a bira fèrdrit i un tras di otro tabata bis'É: ‘N' t'ami sí, no!’"
MRK,Evangelio Segun Marko,Marko,NT,14,20,Ma Hesus a kontestá nan: ‘Ún di boso ta traishoná Mi; ún ku ta dòp su pan den skalchi huntu ku Mi.
MRK,Evangelio Segun Marko,Marko,NT,14,21,"Sí, manera ta skibí den Skritura, Yu di hende mester bai, ma ai di e hende ku traishon'É! Ta mihó pa e hende ei ku nunka e no a nase mes!’"
MRK,Evangelio Segun Marko,Marko,NT,14,22,"Miéntras nan tabata kome, Hesus a kohe pan; El a gradisí Dios, kibra e pan i duna su disipelnan. ‘Tuma, esaki ta mi kurpa,’ El a bisa."
MRK,Evangelio Segun Marko,Marko,NT,14,23,"Despues El a kohe un kopa di biña, yama Dios danki i pasa e kopa pa nan i tur a bebe for di dje."
MRK,Evangelio Segun Marko,Marko,NT,14,24,"El a bisa: ‘Esaki ta mi sanger, ku ta konfirmá e aliansa;, e sanger ku lo ta dramá pa hopi hende."
MRK,Evangelio Segun Marko,Marko,NT,14,25,Mi ta sigurá boso ku lo Mi no bebe biña mas te dia Mi bebe biña nobo den reino di Dios.’
MRK,Evangelio Segun Marko,Marko,NT,14,26,"Despues di a kanta himno, nan a sali pa Seru di Oleifi."
MRK,Evangelio Segun Marko,Marko,NT,14,27,Hesus a bisa su disipelnan: ‘Boso lo pèrdè fe den Mi i bandoná Mi! Lo sosodé manera Dios ta bisa den Skritura: Lo Mi mata e wardadó; i e karnénan lo plama for di otro.
MRK,Evangelio Segun Marko,Marko,NT,14,28,"Ma despues ku Mi lanta for di morto, lo Mi bai Galilea boso dilanti.’"
MRK,Evangelio Segun Marko,Marko,NT,14,29,"Pedro a kontestá: ‘Maske tur sobrá pèrdè fe den Bo i bandoná Bo, ami sí lo no hasié.’"
MRK,Evangelio Segun Marko,Marko,NT,14,30,"Hesus a kontest'é: ‘Marka mi palabra! Promé ku gai kanta pa di dos be awe nochi, ya lo bo a nenga tres be ku bo konosé Mi.’"
MRK,Evangelio Segun Marko,Marko,NT,14,31,"Ma Pedro a sigui insistí ku mas forsa ainda: ‘Maske mi mester muri huntu ku Bo, nenga sí lo mi no nenga bo!’ Tur e otro disipelnan tambe tabata bisa tipo di kosnan asina."
MRK,Evangelio Segun Marko,Marko,NT,14,32,"Ora nan a yega un lugá ku yama Getsémani, Hesus a bisa su disipelnan: ‘Keda sinta aki, turesten Mi ta bai resa.’"
MRK,Evangelio Segun Marko,Marko,NT,14,33,"El a bai ku Pedro, Hakobo i Huan; El a kuminsá sinti miedu i a bira intrankil."
MRK,Evangelio Segun Marko,Marko,NT,14,34,"El a bisa nan: ‘Mi ta sinti un tristesa asina grandi den mi kurason ku Mi por muri; keda aki, ma keda alerta.’"
MRK,Evangelio Segun Marko,Marko,NT,14,35,"Hesus a bai un tiki mas leu i a tira su kurpa abou na suela. E tabata resa pa, si ta posibel, e ora di sufrimentu pasa bai lag'É."
MRK,Evangelio Segun Marko,Marko,NT,14,36,"El a bisa: ‘Abba, o mi Tata! Pa Bo tur kos ta posibel; tuma e kopa di sufrimentu akí for di Mi. Pero no loke Ami ke, ma loke Abo ke.’"
MRK,Evangelio Segun Marko,Marko,NT,14,37,"El a bai bèk i haña e tres disipelnan drumí na soño. El a bisa Pedro: ‘Simon, bo ta drumí no? Bo no por a keda ni sikiera un ora lantá?"
MRK,Evangelio Segun Marko,Marko,NT,14,38,"Boso mester keda lantá i resa pa boso no kai den tentashon. Spiritu di hende tin boluntat sí, ma ta hende mes ta débil.’"
MRK,Evangelio Segun Marko,Marko,NT,14,39,Hesus a bolbe bai hasi e mesun orashon.
MRK,Evangelio Segun Marko,Marko,NT,14,40,"Ora El a bini bèk, El a bolbe haña nan na soño, pasobra nan wowo a bira pisá. Nan no tabata sa kiko bis'É."
MRK,Evangelio Segun Marko,Marko,NT,14,41,El a bini bèk pa di tres be i bisa nan: ‘Sigui drumi i sosegá numa. Ya tur kos a pasa. Awor e ora a yega! Nan ta entregá Yu di hende den man di pekadó.
MRK,Evangelio Segun Marko,Marko,NT,14,42,"Lant'ariba, laga nos ban; esun ku a traishoná Mi, ta serka di yega.’"
MRK,Evangelio Segun Marko,Marko,NT,14,43,"Hesus no a kaba di papia ainda, ku ata Hudas, un di e diesdos disipelnan, a yega. E tabata den kompania di un grupo di hende ku e saserdotenan importante, e dòktornan di lei i e ansianonan a manda. E hendenan tabata armá ku sabla i palu."
MRK,Evangelio Segun Marko,Marko,NT,14,44,"Hudas, e traidor, a palabrá un señal ku nan; el a bisa nan: ‘Esun ku mi kumindá ku un sunchi, t'e, koh'é prezu i bai kuné bon tené pa e no hui.’"
MRK,Evangelio Segun Marko,Marko,NT,14,45,Asina anto Hudas a bai derechitu serka Hesus. El a kumind'É ku un sunchi i a bis'É: ‘Maestro!’
MRK,Evangelio Segun Marko,Marko,NT,14,46,Nan a kohe Hesus tene i arest'É.
MRK,Evangelio Segun Marko,Marko,NT,14,47,"Un di esnan ku tabata pará einan, a saka su sabla, kap orea di e kriá di gransaserdote kita afó."
MRK,Evangelio Segun Marko,Marko,NT,14,48,"Hesus a tuma palabra i bisa nan: ‘Ta un bandidu Mi ta antó, ku boso mester bini ku sabla i chikoti pa kohe Mi prezu?"
MRK,Evangelio Segun Marko,Marko,NT,14,49,Dia aden dia afó Mi tabata den tèmpel serka boso ta duna instrukshon i boso no a kohe Mi prezu. Ma Skritura mester keda kumplí.’
MRK,Evangelio Segun Marko,Marko,NT,14,50,Tur e disipelnan a bandoná Hesus i a hui bai.
MRK,Evangelio Segun Marko,Marko,NT,14,51,"Tabatin awor un hóben einan ku un paña di lenen so lorá na su kurpa, ku tabata sigui Hesus. Nan a purba koh'é prezu,"
MRK,Evangelio Segun Marko,Marko,NT,14,52,"ma el a laga su paña atras, saka un kareda kore bai blo sunú."
MRK,Evangelio Segun Marko,Marko,NT,14,53,"Nan a hiba Hesus na kas di gransaserdote; ei tur e saserdotenan importante, e ansianonan i e dòktornan di lei a reuní."
MRK,Evangelio Segun Marko,Marko,NT,14,54,Pedro a sigui Hesus na un distansia grandi te den patio di e kas di gransaserdote. Ei e tabata sintá huntu ku e kriánan ta keinta kurpa na e kandela.
MRK,Evangelio Segun Marko,Marko,NT,14,55,"E saserdotenan importante i henter Konseho Supremo, tabata buska un testimonio kontra Hesus pa por a mat'É, ma nan no por a haña nada."
MRK,Evangelio Segun Marko,Marko,NT,14,56,"Echo ta ku hopi hende a duna testimonio falsu kontra Hesus, ma nan testimonio no tabata kuadra ku otro."
MRK,Evangelio Segun Marko,Marko,NT,14,57,"Algun di e hendenan ku tabata pará einan, tambe a gaña riba djE; nan a bisa:"
MRK,Evangelio Segun Marko,Marko,NT,14,58,"‘Nos a tend'É bisa: “Mi ta destruí e tèmpel akí ku hende a traha i den tres dia Mi ta lanta un otro, ku no ta man di hende a traha.” ’"
MRK,Evangelio Segun Marko,Marko,NT,14,59,Ma asta nan testimonio tampoko no tabata kuadra ku otro!
MRK,Evangelio Segun Marko,Marko,NT,14,60,Gransaserdote a lanta bai para meimei di e kren i interogá Hesus; el a puntr'É: ‘Bo no tin nada di bisa? Ta kiko e kosnan akí ku nan ta akusá Bo di dje?’
MRK,Evangelio Segun Marko,Marko,NT,14,61,"Hesus a keda ketu; E no a rospondé niun pia di palabra. Gransaserdote a bolbe papia kunÉ, el a puntr'É: ‘Ta abo ta Mesias, Yu di Esun Bendishoná?’"
MRK,Evangelio Segun Marko,Marko,NT,14,62,"Hesus a kontest'é: ‘Sí, t'Ami t'E! Boso lo mira Yu di hende sintá na man drechi di Dios Poderoso i biniendo riba e nubianan na shelu.’"
MRK,Evangelio Segun Marko,Marko,NT,14,63,Di konsternashon gransaserdote a sker su paña kibra i grita: ‘Ki testigu mas nos mester?
MRK,Evangelio Segun Marko,Marko,NT,14,64,Boso mes a tend'É blasfemá Dios. Kiko boso ta pensa di e asuntu akí?’ Tur a kondená Hesus i bisa pa mat'É.
MRK,Evangelio Segun Marko,Marko,NT,14,65,"Algun hende a kuminsá skupi Hesus, tapa su wowo, dal E ku moketa, i bis'É: ‘Profetisá ta ken a dal bo!’ E kriánan tambe a dal E wanta."
MRK,Evangelio Segun Marko,Marko,NT,14,66,"Pedro tabata abou den patio ainda, ora un kriá di gransaserdote a pasa eibanda."
MRK,Evangelio Segun Marko,Marko,NT,14,67,"Ora e kriá a mir'é ta keinta kurpa, el a wak e duru den su kara i bis'é: ‘Bo tambe tabata huntu ku e Hesus di Nazarèt ei!’"
MRK,Evangelio Segun Marko,Marko,NT,14,68,Ma Pedro a nenga i bisa: ‘Mi no sa ta kiko bo ta papia; mi no ta komprondé kiko bo ke men.’ El a sali bai na entrada. Un gai a kanta.
MRK,Evangelio Segun Marko,Marko,NT,14,69,"Ora e mucha muhé a wak e einan, el a bisa e hendenan pará eibanda tambe: ‘E hòmber akí ta un di nan!’"
MRK,Evangelio Segun Marko,Marko,NT,14,70,"Pedro a bolbe nenga, ma poko despues e hendenan pará eibanda tambe a kuminsá bis'é: ‘Enberdat, bo ta un di nan, pasobra bo tambe ta galileo!’"
MRK,Evangelio Segun Marko,Marko,NT,14,71,"Ma Pedro a kuminsá deklará bou di huramentu: ‘Maldishon di Dios kai riba mi, si mi ta gaña. Ami no konosé e hòmber ku boso ta papia di djE ei mes!’"
MRK,Evangelio Segun Marko,Marko,NT,14,72,"Nèt na e momento ei gai a kanta pa di dos be. E ora ei Pedro a bin kòrda loke Hesus a bis'é: ‘Promé ku gai kanta pa di dos be, ya lo bo a nenga Mi tres be.’ I el a grita yora."
MRK,Evangelio Segun Marko,Marko,NT,15,1,"Mainta trempan e saserdotenan importante, e ansianonan i e dòktornan di lei, esta henter Konseho Supremo, a reuní. Despues nan a laga bui Hesus i entreg'É na Pilato, e gobernador romano."
MRK,Evangelio Segun Marko,Marko,NT,15,2,Pilato a interogá Hesus; el a puntr'É: ‘T'abo ta rei di hudiu?’ Hesus a kontest'é: ‘Manera bo di.’
MRK,Evangelio Segun Marko,Marko,NT,15,3,E saserdotenan importante tabata akus'É di hopi kos.
MRK,Evangelio Segun Marko,Marko,NT,15,4,Pilato a bolbe hasiÉ un pregunta: ‘Bo n' ta kontestá nada? Mira di kuantu kos nan ta akusá bo!’
MRK,Evangelio Segun Marko,Marko,NT,15,5,"Ma pa asombro di Pilato, Hesus no a kontestá nada nada mas."
MRK,Evangelio Segun Marko,Marko,NT,15,6,"Tabata kustumber ku tur fiesta di Pésag Pilato tabata duna un prezu ku e pueblo skohe, libertat."
MRK,Evangelio Segun Marko,Marko,NT,15,7,"Tabatin awor un hòmber ku yama Bárabas, será huntu ku e rebeldenan ku a mata hende durante e rebeldia."
MRK,Evangelio Segun Marko,Marko,NT,15,8,E multitut a bai pidi Pilato pa hasi nan e fabor di kustumber.
MRK,Evangelio Segun Marko,Marko,NT,15,9,El a puntra nan: ‘Boso ke mi laga rei di hudiu liber pa boso?’
MRK,Evangelio Segun Marko,Marko,NT,15,10,Pilato tabata sa mashá bon ku ta pa yalurs e saserdotenan importante a entreg'é Hesus.
MRK,Evangelio Segun Marko,Marko,NT,15,11,Ma e saserdotenan importante a instigá e multitut pa pidi libertat pa Bárabas.
MRK,Evangelio Segun Marko,Marko,NT,15,12,E ora ei Pilato ta bolbe puntra: ‘Kiko boso ke anto pa mi hasi ku esun ku boso ta yama rei di hudiu?’
MRK,Evangelio Segun Marko,Marko,NT,15,13,E pueblo a grita komo kontesta: ‘Krusifik'é!’
MRK,Evangelio Segun Marko,Marko,NT,15,14,Pilato a puntra: ‘Ta ki delito el a kometé antó?’ Pueblo a grita mas duru ainda: ‘Krusifik'é!’
MRK,Evangelio Segun Marko,Marko,NT,15,15,"Djis pa komplasé e multitut Pilato a laga Bárabas den libertat i despues di laga bati Hesus ku karbachi, el a entreg'É pa nan krusifik'É."
MRK,Evangelio Segun Marko,Marko,NT,15,16,"Sòldánan a hiba Hesus den patio di Pretorio, esta na palasio di gobernador, i yama e otro sòldánan di e grupo bini huntu."
MRK,Evangelio Segun Marko,Marko,NT,15,17,Nan a bisti Hesus un paña kòrá püs i un korona di flèktu ku sumpiña riba su kabes.
MRK,Evangelio Segun Marko,Marko,NT,15,18,Nan a kuminsá salud'É ku e palabranan akí: ‘Biba rei di hudiu!’
MRK,Evangelio Segun Marko,Marko,NT,15,19,"Nan a dal E riba su kabes ku pida palu, skupiÉ den su kara i kai na rudia p'E den forma di adorashon."
MRK,Evangelio Segun Marko,Marko,NT,15,20,"Despues di hasi bofon di djE asin'ei, nan a kita e paña kòrá püs, bistiÉ su mes pañanan i bai kunÉ pa krusifik'É."
MRK,Evangelio Segun Marko,Marko,NT,15,21,"E sòldánan a obligá un hòmber ku tabata pasa eibanda, biniendo bèk for di kunuku, karga Hesus su krus p'E. E hòmber tabata Simon di Sirene, tata di Alexander i Rufo."
MRK,Evangelio Segun Marko,Marko,NT,15,22,"Nan a hiba Hesus un lugá yamá Gólgota, tradusí esei ke men: ‘fèlt di karpachi’."
MRK,Evangelio Segun Marko,Marko,NT,15,23,"Ei nan a purba dun'É biña bruhá ku mira bebe, ma E no a tum'é."
MRK,Evangelio Segun Marko,Marko,NT,15,24,Despues nan a krusifik'É i parti su pañanan. Nan a tira dou pa wak loke kada un ta haña di djE.
MRK,Evangelio Segun Marko,Marko,NT,15,25,Tabata e di tres ora ora nan a krusifik'É.
MRK,Evangelio Segun Marko,Marko,NT,15,26,E bòrchi ku e motibu di su kondena ta bisa: ‘Rei di hudiu’.
MRK,Evangelio Segun Marko,Marko,NT,15,27,"Huntu kunÉ nan a krusifiká dos ladron; un na su man drechi, un na su man robes. ["
MRK,Evangelio Segun Marko,Marko,NT,15,28,"E Skritura ku ta bisa: Nan a trat'É manera un malechor, a keda kumplí.]"
MRK,Evangelio Segun Marko,Marko,NT,15,29,"E hendenan ku tabata pasa eibanda tabata sakudí kabes i zundr'É; nan tabata bisa: ‘Ahan! Abo ku ker a destruí tèmpel i konstruyé den tres dia,"
MRK,Evangelio Segun Marko,Marko,NT,15,30,salba bo mes i baha for di krus!’
MRK,Evangelio Segun Marko,Marko,NT,15,31,"Meskos asina e saserdotenan importante tambe tabata hasi bofon di djE huntu ku e dòktornan di lei; un tabata bisa otro: ‘Otro hende e por a salba, ma e mes e no por salba!"
MRK,Evangelio Segun Marko,Marko,NT,15,32,"Laga e Mesias ei, rei di Israel, baha awor akí for di e krus ei pa nos mira, no! E ora ei sí nos ta kere den dje!’ E otronan krusifiká banda di djE tambe tabata insult'É."
MRK,Evangelio Segun Marko,Marko,NT,15,33,For di diesdos or te tres or di atardi skuridat a tapa henter e pais.
MRK,Evangelio Segun Marko,Marko,NT,15,34,"Tres or Hesus a dal un gritu duru: ‘Eloi, Eloi, lama sabagtani?’ Tradusí esei ta nifiká: ‘Mi Dios, mi Dios, pakiko Bo a bandoná Mi?’"
MRK,Evangelio Segun Marko,Marko,NT,15,35,"Algun hende pará einan ku a skuch'É, ta bisa: ‘Tend'é ei! E ta yama Elías!’"
MRK,Evangelio Segun Marko,Marko,NT,15,36,Un di nan a kore bai dòp un spòns den biña zür i pon'é na un pida palu. El a duna Hesus bebe i bisa: ‘Ban mira awor si Elías ta bin bah'é!’
MRK,Evangelio Segun Marko,Marko,NT,15,37,"Hesus a dal un gritu duru, muri."
MRK,Evangelio Segun Marko,Marko,NT,15,38,"E kortina den tèmpel a sker na dos, di ariba te abou."
MRK,Evangelio Segun Marko,Marko,NT,15,39,"E kapitan romano ku tabata pará règt dilanti di Hesus, a mira kon El a muri i a bisa: ‘Enberdat e hòmber akí ta Yu di Dios.’"
MRK,Evangelio Segun Marko,Marko,NT,15,40,"Tabatin algun muhé ku djaleu tabata para wak kiko tabata pasando. Maria Magdalena, Maria, mama di Hakobo Menor i Yoses, i Salomé tambe tabata den e grupo"
MRK,Evangelio Segun Marko,Marko,NT,15,41,ku tabata sigui Hesus for di dia E tabata na Galilea; nan tabata sòru p'E. Tabatin tambe hopi otro muhé mas einan ku a subi bini Herusalèm huntu ku Hesus.
MRK,Evangelio Segun Marko,Marko,NT,15,42,"Tabata lat kaba riba dia di preparashon, esta bispu di sabat."
MRK,Evangelio Segun Marko,Marko,NT,15,43,"P'esei Hosé di Arimatea, un miembro respetá di Konseho Supremo, a tuma un kurashi bai serka Pilato pa pidié kurpa di Hesus. Hosé tambe tabata spera binida di reino di Dios."
MRK,Evangelio Segun Marko,Marko,NT,15,44,Pilato a keda asombrá ku Hesus a muri kaba. El a yama e kapitan i a informá si enberdat Hesus a muri.
MRK,Evangelio Segun Marko,Marko,NT,15,45,"Ora el a tende di e kapitan ku Hesus a muri kaba, el a duna Hosé pèrmit pa bai ku e kurpa di Hesus."
MRK,Evangelio Segun Marko,Marko,NT,15,46,"Hosé a kumpra un pida paña di lenen, kita e kurpa for di krus lor'É den e paña. Despues el a pone e kurpa den un graf, kobá den baranka, i lora un baranka di piedra pone na boka di e graf."
MRK,Evangelio Segun Marko,Marko,NT,15,47,Maria Magdalena i Maria mama di Yoses a mira kaminda nan a pone kurpa di Hesus.
MRK,Evangelio Segun Marko,Marko,NT,16,1,"Despues di sabat Maria Magdalena, Maria, mama di Hakobo, i Salomé a bai kumpra zeta perfumá pa hunta Hesus su kurpa kuné."
MRK,Evangelio Segun Marko,Marko,NT,16,2,"E promé dia di siman, mainta bon trempan, despues ku solo a sali, nan a bai su graf."
MRK,Evangelio Segun Marko,Marko,NT,16,3,"E baranka di piedra tabata grandi; p'esei nan tabata puntra otro: ‘Ken lo lora e baranka di piedra kita for di boka di e graf pa nos?’ Ma ora nan a hisa kara wak, nan a mira ku e baranka di piedra tabata kitá kaba."
MRK,Evangelio Segun Marko,Marko,NT,16,5,Nan a drenta e graf i mira un mucha hòmber sintá na man drechi den e graf. E tabatin un paña largu koló blanku bistí. E muhénan a spanta nan morto.
MRK,Evangelio Segun Marko,Marko,NT,16,6,"Ma e hóben a bisa nan: ‘No spanta! Boso ta buska Hesus di Nazarèt, Esun ku nan a krusifiká, ma E no t'aki. El a resusitá! Ata e lugá kaminda nan a pon'É."
MRK,Evangelio Segun Marko,Marko,NT,16,7,"Bai bisa su disipelnan i Pedro tambe: E ta bai Galilea boso dilanti; einan boso lo mir'É, manera E mes a bisa boso!’"
MRK,Evangelio Segun Marko,Marko,NT,16,8,"E muhénan a hui bai for di e graf; nan tabata tembla i tabata tur aríbabou. Nan no a konta niun hende nada, pasobra nan tabatin miedu."
MRK,Evangelio Segun Marko,Marko,NT,16,9,"Despues di a resusitá mainta trempan, e promé dia di siman, Hesus a aparesé promé na Maria Magdalena, for di ken El a yega di saka shete demoño."
MRK,Evangelio Segun Marko,Marko,NT,16,10,Maria a bai konta esnan ku a anda ku Hesus i ku awor tabata yora di tristesa.
MRK,Evangelio Segun Marko,Marko,NT,16,11,"Ora nan a tende ku E tabata bibu i ku Maria a mir'É, nan no ker a kere."
MRK,Evangelio Segun Marko,Marko,NT,16,12,Despues Hesus a aparesé den otro forma na dos disipel ku tabata bai kunuku na pia.
MRK,Evangelio Segun Marko,Marko,NT,16,13,"Nan a regresá pa konta e otro disipelnan loke a pasa, ma e otronan no a kere nan tampoko."
MRK,Evangelio Segun Marko,Marko,NT,16,14,"Mas despues, ora e diesun disipelnan tabata sintá ta kome, Hesus a aparesé na nan. El a skual nan pa nan falta di fe i pasobra nan tabata tèrko; nan a keda sin kere esnan ku a mira ku Hesus a resusitá."
MRK,Evangelio Segun Marko,Marko,NT,16,15,Hesus a bisa nan: ‘Pasa rònt mundu i prediká e bon notisia na henter humanidat.
MRK,Evangelio Segun Marko,Marko,NT,16,16,"Esun ku kere i batisá, lo ta salbá, ma esun ku no kere, lo ta kondená!"
MRK,Evangelio Segun Marko,Marko,NT,16,17,E señalnan akí lo kompañá e kreyentenan: nan lo saka demoño den mi nòmber i nan lo papia den lenganan straño;
MRK,Evangelio Segun Marko,Marko,NT,16,18,"nan lo no sufri ningun daño, ni maske nan kohe kolebra ku man òf bebe venenu mortal; nan lo pone man riba enfermo i e enfermonan lo bira bon atrobe.’"
MRK,Evangelio Segun Marko,Marko,NT,16,19,A tuma Hesus den shelu despues ku El a kaba di papia ku nan i El a bai sinta na man drechi di Dios.
MRK,Evangelio Segun Marko,Marko,NT,16,20,E disipelnan a sali bai prediká tur kaminda. Señor tabata yuda nan; ku señalnan milagroso E tabata konfirmá e palabra ku nan tabata prediká.
LUK,Evangelio Segun Lukas,Lukas,NT,1,1,"Distinguido Teófilo, Hopi hende a hasi esfuerso pa traha un kompilashon di e kosnan ku a sosodé meimei di nos."
LUK,Evangelio Segun Lukas,Lukas,NT,1,2,E hendenan akí a raportá e echonan di akuerdo ku loke testigu a konta nos; nan tabata testigu for di un prinsipio i despues a bira predikadó di e mensahe.
LUK,Evangelio Segun Lukas,Lukas,NT,1,3,"Ami tambe a haña bon di skibi un historia ordená pa bo, despues di a investigá tur kos kuidadosamente for di un prinsipio."
LUK,Evangelio Segun Lukas,Lukas,NT,1,4,Asina bo por ta sigur ku tur loke bo a siña ta bèrdat.
LUK,Evangelio Segun Lukas,Lukas,NT,1,5,"Den tempu di rei Heródes di Hudea tabatin un sierto saserdote, yamá Zakarías, ku tabata pertenesé na e grupo di saserdote di Abías. Su kasá Elisabèt tambe tabata un desendiente di Aaron."
LUK,Evangelio Segun Lukas,Lukas,NT,1,6,"Nan tur dos tabata hende hustu den bista di Dios i nan tabata biba den un forma ireprochabel, di akuerdo ku tur Dios su leinan i su mandamentunan."
LUK,Evangelio Segun Lukas,Lukas,NT,1,7,"Nan no tabatin yu, pasobra Elisabèt no por a haña yu i nan tur dos tabata di edat avansá kaba."
LUK,Evangelio Segun Lukas,Lukas,NT,1,8,Un bia e grupo di Zakarías tabata na warda i Zakarías tabata kumpli ku su debernan saserdotal den santuario na Herusalèm.
LUK,Evangelio Segun Lukas,Lukas,NT,1,9,"Segun kustumber di e saserdotenan, a tira lòt i skohe é pa drenta kima sensia den santuario di Señor."
LUK,Evangelio Segun Lukas,Lukas,NT,1,10,Durante e ora di kima sensia henter e multitut tabata resa pafó.
LUK,Evangelio Segun Lukas,Lukas,NT,1,11,Den esei un angel di Señor a aparesé na Zakarías; e angel tabata pará na man drechi di e altá di kima sensia.
LUK,Evangelio Segun Lukas,Lukas,NT,1,12,"Zakarías a bira tur aríbabou, ora el a mira e angel i miedu a poderá di dje."
LUK,Evangelio Segun Lukas,Lukas,NT,1,13,"Ma e angel a bis'é: ‘No spanta Zakarías, pasobra Dios a skucha bo orashon: bo kasa Elisabèt lo duna bo un yu hòmber. Bo mester yam'é Huan."
LUK,Evangelio Segun Lukas,Lukas,NT,1,14,"Lo e nifiká goso i legria pa bo, i su nasementu lo hasi hopi hende kontentu."
LUK,Evangelio Segun Lukas,Lukas,NT,1,15,Pasobra lo e ta grandi den bista di Señor; lo e no bebe biña ni serbes. For di den barika di su mama lo e ta yená kaba ku Spiritu Santu i
LUK,Evangelio Segun Lukas,Lukas,NT,1,16,"lo e pone hopi israelita bai bèk serka Señor, nan Dios."
LUK,Evangelio Segun Lukas,Lukas,NT,1,17,Lo e bai Señor su dilanti ku e aktitut i poder di profeta Elías. Anto su intenshon lo ta di trese pas entre tata i yu i di hiba e rebeldenan bèk riba e kaminda rekto. Asin'ei lo e prepará un pueblo ku ta kompletamente kla pa Señor.’
LUK,Evangelio Segun Lukas,Lukas,NT,1,18,Zakarías a kontest'é: ‘Kon mi por sa ku loke bo ta bisa ta bèrdat? Mi ta un hòmber bieu kaba i mi kasá tambe ta hende grandi.’
LUK,Evangelio Segun Lukas,Lukas,NT,1,19,"E angel a kontest'é: ‘Ami ta Gabriel, e angel ku ta para dilanti di Dios. El a manda mi papia ku bo pa duna bo e bon notisia akí."
LUK,Evangelio Segun Lukas,Lukas,NT,1,20,"Pero tende, ya komo bo no a kere e kosnan ku mi a bisa bo, lo bo pèrdè abla i lo bo no por papia mas te dia nan sosodé! Nan lo sosodé na e momento destiná.’"
LUK,Evangelio Segun Lukas,Lukas,NT,1,21,Mientrastantu e hendenan tabata warda Zakarías; nan tabata asombrá ku el a tarda asina tantu den tèmpel.
LUK,Evangelio Segun Lukas,Lukas,NT,1,22,"Ma ora el a sali pafó i tabata muda, nan a bin komprondé ku ta un vishon el a haña den santuario. Zakarías di su parti tabata hasi seña ku nan, ma el a keda sin por a papia."
LUK,Evangelio Segun Lukas,Lukas,NT,1,23,"Ora su temporada pa sirbi den tèmpel a pasa, el a bai kas."
LUK,Evangelio Segun Lukas,Lukas,NT,1,24,Despues di un tempu su kasá Elisabèt a sali na estado i el a apartá su mes sinku luna largu.
LUK,Evangelio Segun Lukas,Lukas,NT,1,25,El a bisa: ‘Ta Señor a hasi esaki pa mi! Awor El a mira mi ku bon wowo i a kita mi bèrgwensa públiko.’
LUK,Evangelio Segun Lukas,Lukas,NT,1,26,"Den e di seis luna ku Elisabèt tabata na estado, Dios a manda angel Gabriel bai Nazarèt, un siudat na Galilea,"
LUK,Evangelio Segun Lukas,Lukas,NT,1,27,"pa bishitá un sierto bírgen ku tabata komprometé pa kasa ku Hosé, un desendiente di David. E mucha muhé tabata yama Maria."
LUK,Evangelio Segun Lukas,Lukas,NT,1,28,E angel a drenta serka Maria i bis'é: ‘Mi ta saludá bo! Señor a faboresé bo ku su grasia. E ta ku bo!’
LUK,Evangelio Segun Lukas,Lukas,NT,1,29,Maria a bira tur aríbabou ora el a tende e palabranan akí i a puntra su mes ta kiko e saludo akí ta nifiká.
LUK,Evangelio Segun Lukas,Lukas,NT,1,30,"Pero e angel a bis'é: ‘No spanta, Maria, pasobra bo a kai na agrado di Dios."
LUK,Evangelio Segun Lukas,Lukas,NT,1,31,"Mira, lo bo sali na estado i duna lus na un yu hòmber ku bo mester yama Hesus."
LUK,Evangelio Segun Lukas,Lukas,NT,1,32,Lo E ta un gran hòmber i nan lo yam'É “Yu di Altísimo”. Señor Dios lo dun'É trono di su antepasado David;
LUK,Evangelio Segun Lukas,Lukas,NT,1,33,te den eternidat lo E ta rei di e desendientenan di Yakob i na su reino lo no tin fin.’
LUK,Evangelio Segun Lukas,Lukas,NT,1,34,Maria a puntra e angel: ‘Kon esaki por sosodé? Pasobra mi ta bírgen.’
LUK,Evangelio Segun Lukas,Lukas,NT,1,35,E ora ei e angel a kontest'é: ‘Spiritu Santu lo baha riba bo i poder di Altísimo lo tapa bo manera un sombra. P'esei e yu ku lo bo trese na mundu lo ta santu i nan lo yam'é “Yu di Dios”.
LUK,Evangelio Segun Lukas,Lukas,NT,1,36,"Bo ta kòrda Elisabèt, bo famia? Maske tabatin papiá ku e no por haña yu, tòg den su behes el a sali na estado, anto awor e ta den su di seis luna kaba!"
LUK,Evangelio Segun Lukas,Lukas,NT,1,37,Pasobra pa Dios nada no ta imposibel.’
LUK,Evangelio Segun Lukas,Lukas,NT,1,38,E ora ei Maria a kontestá: ‘Ata sirbidó di Señor; laga sosodé ku mi loke bo a bisa.’ I e angel a kita bai for di dje.
LUK,Evangelio Segun Lukas,Lukas,NT,1,39,"Un poko tempu despues Maria a sali purá, bai bishitá un sierto pueblo den e serunan di Huda."
LUK,Evangelio Segun Lukas,Lukas,NT,1,40,"Ora el a yega, el a drenta kas di Zakarías i kumindá Elisabèt."
LUK,Evangelio Segun Lukas,Lukas,NT,1,41,"Na momento ku Elisabèt a tende e kumindamentu di Maria, e yu den su barika a bula. Elisabèt mes a keda yená ku Spiritu Santu."
LUK,Evangelio Segun Lukas,Lukas,NT,1,42,El a dal un gritu duru i bisa: ‘Dios a bendishoná bo mas ku tur muhé i bendishoná ta e yu ku bo ta karga den bo barika.
LUK,Evangelio Segun Lukas,Lukas,NT,1,43,Na kiko mi ta debe e honor ku mama di mi Señor ta bishitá mi?
LUK,Evangelio Segun Lukas,Lukas,NT,1,44,"Tende, na momento ku bo a kumindá mi, e yu den mi barika a bula di legria."
LUK,Evangelio Segun Lukas,Lukas,NT,1,45,"Felis ta esun ku a kere, pasobra loke Señor a bis'é, lo keda kumplí.’"
LUK,Evangelio Segun Lukas,Lukas,NT,1,46,"Maria a bisa: ‘Di henter mi kurason mi ta alsa Señor,"
LUK,Evangelio Segun Lukas,Lukas,NT,1,47,"mi ta kontentu di mi alma ku Dios, mi Salbador."
LUK,Evangelio Segun Lukas,Lukas,NT,1,48,"Pasobra El a mira ami, su sirbidó humilde, ku bon wowo. For di awor tur generashon lo yama mi felis,"
LUK,Evangelio Segun Lukas,Lukas,NT,1,49,pa motibu di e kosnan grandi ku Dios poderoso a hasi pa mi. Su nòmber ta santu!
LUK,Evangelio Segun Lukas,Lukas,NT,1,50,"E ta mustra esnan ku ta respet'É su mizerikòrdia, generashon tras di generashon."
LUK,Evangelio Segun Lukas,Lukas,NT,1,51,El a hisa su man poderoso i a plama esnan orguyoso di kurason.
LUK,Evangelio Segun Lukas,Lukas,NT,1,52,El a basha gobernante for di nan trono i El a alsa e humildenan.
LUK,Evangelio Segun Lukas,Lukas,NT,1,53,"El a duna esnan ku tin hamber kos bon na abundansia i kore ku esnan riku, laga nan bai man bashí."
LUK,Evangelio Segun Lukas,Lukas,NT,1,54,"El a sali na yudansa di Israel, su sirbidó, i no a lubidá di trat'é ku mizerikòrdia."
LUK,Evangelio Segun Lukas,Lukas,NT,1,55,"T'asina El a primintí nos antepasadonan, Abraham i tur su futuro desendientenan.’"
LUK,Evangelio Segun Lukas,Lukas,NT,1,56,Maria a keda mas o ménos tres luna serka Elisabèt i despues el a bai kas bèk.
LUK,Evangelio Segun Lukas,Lukas,NT,1,57,Elisabèt su ora a yega i el a haña un yu hòmber.
LUK,Evangelio Segun Lukas,Lukas,NT,1,58,Bisiña i famia a tende kon Señor tabatin mizerikòrdia kuné i nan a kompartí su legria.
LUK,Evangelio Segun Lukas,Lukas,NT,1,59,"Ora e yu tabatin ocho dia, nan a bin sirkunsid'é i ker a dun'é nòmber di su tata, Zakarías."
LUK,Evangelio Segun Lukas,Lukas,NT,1,60,"Ma e mama a bisa: ‘Nò, su nòmber mester ta Huan!’"
LUK,Evangelio Segun Lukas,Lukas,NT,1,61,Nan a kontest'é: ‘Ma no tin niun hende den bo famia ku e nòmber ei!’
LUK,Evangelio Segun Lukas,Lukas,NT,1,62,Anto nan a hasi seña ku su tata pa puntr'é kua nòmber e ker a duna e yu.
LUK,Evangelio Segun Lukas,Lukas,NT,1,63,El a pidi un tabla di skibi i riba dje el a pone: ‘Su nòmber ta Huan.’ Tur hende a keda asombrá.
LUK,Evangelio Segun Lukas,Lukas,NT,1,64,Diripiente Zakarías por a papia atrobe i el a kuminsá alabá Dios.
LUK,Evangelio Segun Lukas,Lukas,NT,1,65,Miedu a poderá di tur bisiña. Tur hende den tur parti di e region di seru na Hudea tabata papia tokante loke a pasa.
LUK,Evangelio Segun Lukas,Lukas,NT,1,66,"Tur hende ku a tende loke a pasa, a grab'é den nan memoria; nan a pensa: ‘Kiko e mucha akí lo bira den futuro?’ Pasobra Señor tabata kuné di bèrdè."
LUK,Evangelio Segun Lukas,Lukas,NT,1,67,"Zakarías, tata di Huan, a keda yená ku Spiritu Santu i el a profetisá lo siguiente:"
LUK,Evangelio Segun Lukas,Lukas,NT,1,68,"‘Bendishoná sea Señor, Dios di Israel, pasobra El a sòru pa su pueblo i a libr'é."
LUK,Evangelio Segun Lukas,Lukas,NT,1,69,"El a lanta un salbador poderoso pa nos, desendiente di David, su sirbidó,"
LUK,Evangelio Segun Lukas,Lukas,NT,1,70,"manera El a primintí hopi tempu pasá kaba, pa boka di su profetanan santu."
LUK,Evangelio Segun Lukas,Lukas,NT,1,71,El a primintí ku lo E salba nos di nos enemigunan i di gara di tur esnan ku ta odia nos.
LUK,Evangelio Segun Lukas,Lukas,NT,1,72,El a bisa ku lo E tin mizerikòrdia ku nos antepasadonan i lo kòrda su aliansa santu.
LUK,Evangelio Segun Lukas,Lukas,NT,1,73,"El a primintí nos tata Abraham bou di huramentu,"
LUK,Evangelio Segun Lukas,Lukas,NT,1,74,"ku, librá for di gara di nos enemigunan, nos lo por sirbiÉ sin miedu,"
LUK,Evangelio Segun Lukas,Lukas,NT,1,75,"ku dedikashon i honestidat, henter nos bida largu."
LUK,Evangelio Segun Lukas,Lukas,NT,1,76,"Abo tambe, mi yu, nan lo yama bo “profeta di Altísimo”. Pasobra lo bo bai dilanti di Señor, pa bo prepará kaminda p'E."
LUK,Evangelio Segun Lukas,Lukas,NT,1,77,Lo bo siña su pueblo kon Dios den su gran mizerikòrdia ta pordoná nan piká i asina duna nan salbashon. Di e forma akí e solo di shelu ta sòru pa nos;
LUK,Evangelio Segun Lukas,Lukas,NT,1,79,lo e bria pa esnan ku ta biba den tiniebla i sombra di morto; lo e guia nos p'e kaminda di pas.’
LUK,Evangelio Segun Lukas,Lukas,NT,1,80,E yu hòmber a krese i a bira spiritualmente fuerte. El a bai biba den desierto te dia el a presentá públikamente dilanti di Israel.
LUK,Evangelio Segun Lukas,Lukas,NT,2,1,Den e tempu ei emperador Augusto a duna òrdu pa tene un senso den henter su imperio.
LUK,Evangelio Segun Lukas,Lukas,NT,2,2,E promé senso akí a tuma lugá tempu ku Quirinio tabata gobernador di Siria.
LUK,Evangelio Segun Lukas,Lukas,NT,2,3,"Tur hende a bai skibi nòmber, kada ken den su mes siudat."
LUK,Evangelio Segun Lukas,Lukas,NT,2,4,"Komo Hosé tabata desendiente di David, e mester a sali for di Nazarèt na Galilea pa bai skibi nòmber na Betlehèm, e siudat di David na Hudea."
LUK,Evangelio Segun Lukas,Lukas,NT,2,5,"El a bai huntu ku Maria, ku kende e tabata komprometé pa kasa; Maria tabata na estado."
LUK,Evangelio Segun Lukas,Lukas,NT,2,6,"Miéntras nan tabata aya, e ora a yega pa Maria duna lus."
LUK,Evangelio Segun Lukas,Lukas,NT,2,7,"Maria a haña su promé yu, un yu hòmber. El a lor'é den paña i pon'é den un pesebre, pasobra no tabatin lugá pa nan den posada."
LUK,Evangelio Segun Lukas,Lukas,NT,2,8,Den bisindario di Betlehèm tabatin algun wardadó di karné ku tabata pasa anochi den kunuku pa wak nan karnénan.
LUK,Evangelio Segun Lukas,Lukas,NT,2,9,Un angel di Señor a aparesé na nan i splendor di gloria di Señor a rondoná nan. Nan a spanta mashá!
LUK,Evangelio Segun Lukas,Lukas,NT,2,10,"E angel a bisa nan: ‘No spanta, pasobra mi a bin duna boso un bon notisia. E notisia akí lo hasi henter pueblo mashá kontentu."
LUK,Evangelio Segun Lukas,Lukas,NT,2,11,"Awe boso Salbador, e Mesias, Señor, a nase den e siudat di David."
LUK,Evangelio Segun Lukas,Lukas,NT,2,12,"Esaki ta e señal pa boso sa, ku mi ta papia bèrdat: boso lo topa un yu lorá den paña, drumí den un pesebre.’"
LUK,Evangelio Segun Lukas,Lukas,NT,2,13,Diripiente un ehérsito grandi di angel for di shelu a aparesé banda di e angel. Nan tabata alabá Dios bisando:
LUK,Evangelio Segun Lukas,Lukas,NT,2,14,‘Gloria na Dios den altura i pas na mundu pa e hendenan ku ta agradá Dios.’
LUK,Evangelio Segun Lukas,Lukas,NT,2,15,"Ora e angelnan a bai shelu bèk, e wardadónan a bisa otro: ‘Ban Betlehèm antó, pa nos mira loke a pasa, loke Señor a anunsiá na nos.’"
LUK,Evangelio Segun Lukas,Lukas,NT,2,16,"Nan a bai lihé i a haña Maria, Hosé i e yu. E yu tabata drumí den un pesebre."
LUK,Evangelio Segun Lukas,Lukas,NT,2,17,"Ora nan a mir'É, nan a konta loke e angel a bisa nan di djE."
LUK,Evangelio Segun Lukas,Lukas,NT,2,18,"Tur hende ku a tende loke e wardadónan a konta, a keda asombrá."
LUK,Evangelio Segun Lukas,Lukas,NT,2,19,Maria a warda tur loke e angel a bisa den su kurason i a meditá riba dje.
LUK,Evangelio Segun Lukas,Lukas,NT,2,20,"Ora e wardadónan a bai bèk, nan a glorifiká i alabá Dios pa tur loke nan a tende i mira; tur kos a sosodé manera e angel a bisa nan."
LUK,Evangelio Segun Lukas,Lukas,NT,2,21,"Riba e di ocho dia, ora e momento pa sirkunsidá e yu a yega, nan a yam'É Hesus, e nòmber ku e angel a dun'É promé ku su mama sali na estado di djE."
LUK,Evangelio Segun Lukas,Lukas,NT,2,22,E momento a yega pa nan purifiká nan mes di akuerdo ku lei di Moises. Hosé i Maria a hiba Hesus Herusalèm pa ofres'É na Señor.
LUK,Evangelio Segun Lukas,Lukas,NT,2,23,Esaki tabata kuadra ku loke lei di Señor ta bisa: ‘Tur promé yu hòmber mester ta dediká na Señor.’
LUK,Evangelio Segun Lukas,Lukas,NT,2,24,"Tambe nan a bai ofresé un sakrifisio di purifikashon ku segun lei di Moises, ta ‘dos tòrteldùif òf dos pichon’."
LUK,Evangelio Segun Lukas,Lukas,NT,2,25,"Den e tempu ei tabatin un sierto hòmber, yamá Simeon, ta biba na Herusalèm. E tabata un hende hustu i deboto, ku tabata warda riba esun yamá ‘konsuelo di Israel’. Spiritu Santu tabata kuné."
LUK,Evangelio Segun Lukas,Lukas,NT,2,26,Spiritu Santu a revel'é ku lo e no muri promé ku e mira e Mesias ku Señor a primintí.
LUK,Evangelio Segun Lukas,Lukas,NT,2,27,"Guiá pa Spiritu Santu el a drenta tèmpel. Ora e mayornan di e yu Hesus a drenta tèmpel kunÉ pa nan hasi loke lei ta eksigí en relashon ku su nasementu,"
LUK,Evangelio Segun Lukas,Lukas,NT,2,28,Simeon a tuma e yu den su brasa i a alabá Dios bisando:
LUK,Evangelio Segun Lukas,Lukas,NT,2,29,"‘Awor Bo por laga bo kriá bai na pas, Señor, di akuerdo ku bo promesa."
LUK,Evangelio Segun Lukas,Lukas,NT,2,30,"Pasobra ku mi mes wowo mi a mira e salbashon,"
LUK,Evangelio Segun Lukas,Lukas,NT,2,31,ku bo a prepará den bista di tur pueblo;
LUK,Evangelio Segun Lukas,Lukas,NT,2,32,"e lus ku lo trese revelashon pa e paganonan, i gloria pa Israel, bo pueblo.’"
LUK,Evangelio Segun Lukas,Lukas,NT,2,33,Su mama i tata a keda asombrá di tende loke Simeon a bisa tokante e yu.
LUK,Evangelio Segun Lukas,Lukas,NT,2,34,"Simeon a bendishoná nan i bisa Maria, su mama: ‘E mucha akí ta destiná pa pone hopi hende na Israel kai i hopi otro lanta. Lo E sirbi komo un señal kontroversial."
LUK,Evangelio Segun Lukas,Lukas,NT,2,35,Pa asin'ei pensamentu di hopi hende sali na kla. I abo lo sufri doló komo si fuera un spada ta traspasá bo kurason.’
LUK,Evangelio Segun Lukas,Lukas,NT,2,36,"Tambe tabatin un sierto profeta Hana, yu di Fanuel, di tribu Asher. E tabata di edat hopi avansá. Shete aña so el a biba ku su kasá den su hubentut;"
LUK,Evangelio Segun Lukas,Lukas,NT,2,37,"anto awor e tabata un biuda pa 84 aña kaba. Nunka e no tabata sali for di tèmpel, ma e tabata sirbi Dios di dia i anochi, ku orashon i ayuno."
LUK,Evangelio Segun Lukas,Lukas,NT,2,38,"Awor Hana tambe a yega na e momento ei i el a yama Dios danki pa loke a sosodé. Despues el a konta tur hende, ku tabata anhelá pa Dios liberá Herusalèm, di e yu."
LUK,Evangelio Segun Lukas,Lukas,NT,2,39,"Despues ku nan a hasi tur kos nesesario pa kumpli ku lei, nan a bai nan pueblo Nazarèt, na Galilea, bèk."
LUK,Evangelio Segun Lukas,Lukas,NT,2,40,"E yu a krese i a bira dia pa dia mas fuerte, yená ku sabiduria; grasia di Dios tabata kunÉ."
LUK,Evangelio Segun Lukas,Lukas,NT,2,41,Mayornan di Hesus tabatin kustumber di bai Herusalèm tur aña pa selebrá fiesta di Pésag.
LUK,Evangelio Segun Lukas,Lukas,NT,2,42,"Tempu E tabatin diesdos aña nan a bolbe bai Herusalèm, di akuerdo ku nan kustumber."
LUK,Evangelio Segun Lukas,Lukas,NT,2,43,"Ora e dianan di fiesta a pasa i su mayornan tabata na kaminda pa bai kas bèk, e mucha hòmber Hesus a keda Herusalèm sin nan sa."
LUK,Evangelio Segun Lukas,Lukas,NT,2,44,Nan a suponé ku Hesus tabata huntu ku e otro kompañeronan di biahe i nan a sigui biaha henter un dia. Despues nan a bai busk'É serka nan famia i konosínan.
LUK,Evangelio Segun Lukas,Lukas,NT,2,45,"Komo nan no por a hañ'É, nan a bira bèk bai busk'É na Herusalèm."
LUK,Evangelio Segun Lukas,Lukas,NT,2,46,"Riba di tres dia nan a bin hañ'É den tèmpel, sintá meimei di e maestronan di lei. E tabata skucha nan i hasi nan sierto pregunta."
LUK,Evangelio Segun Lukas,Lukas,NT,2,47,"Tur ku tabata skuch'É, a keda babuká di su konosementu i di tende su kontestanan."
LUK,Evangelio Segun Lukas,Lukas,NT,2,48,"Ora su mayornan a mir'É, nan a keda asombrá i su mama a bis'É: ‘Mi yu, ta kiko e kos ku bo a hasi ku nos akí? Ami ku bo tata a buska Bo tur anshá.’"
LUK,Evangelio Segun Lukas,Lukas,NT,2,49,Hesus a bisa nan: ‘Pakiko boso a buska Mi? Boso no sa ku ta den kas di mi Tata Mi mester ta?’
LUK,Evangelio Segun Lukas,Lukas,NT,2,50,Ma nan no a komprondé loke El a bisa nan.
LUK,Evangelio Segun Lukas,Lukas,NT,2,51,Hesus a bai Nazarèt bèk ku nan i E tabata obedesidu na nan. Su mama a warda tur e kosnan akí den su kurason.
LUK,Evangelio Segun Lukas,Lukas,NT,2,52,Hesus a bira grandi i a krese tambe den sabiduria; E tabata bon mirá tantu serka Dios komo serka hende.
LUK,Evangelio Segun Lukas,Lukas,NT,3,1,"Den e di diessinku aña ku Tiberio tabata emperador, Ponsio Pilato tabata gobernador di Hudea, Heródes tabata gobernador di Galilea, su ruman Filipo tabata na kabes di e distrito Iturea i Tragonitis, i Lisonia tabata na kabes di Abilene."
LUK,Evangelio Segun Lukas,Lukas,NT,3,2,"Anas i Kaifas tabata gransaserdote. Den e tempu ei Dios a papia ku Huan, yu di Zakarías, den desierto."
LUK,Evangelio Segun Lukas,Lukas,NT,3,3,El a pasa prediká den henter e region rònt di Yordan. E tabata bisa e hendenan ku nan mester kombertí i batisá pa Dios pordoná nan pikánan.
LUK,Evangelio Segun Lukas,Lukas,NT,3,4,"Manera ta skibí den Isaías su buki di profesia: Un hende ta grita den desierto: Prepará kaminda pa Señor, hasi kaminda korkobá règt pa E pasa."
LUK,Evangelio Segun Lukas,Lukas,NT,3,5,"Tur vaye lo ta yená, kada seru i seritu bahá. Lo hasi kaminda korkobá règt i lo paria tereno ku no ta kore pareu."
LUK,Evangelio Segun Lukas,Lukas,NT,3,6,"Tur hende lo mira e salbashon, ku ta bini di Dios."
LUK,Evangelio Segun Lukas,Lukas,NT,3,7,"Huan a bisa e gran kantidat di hende ku tabata bin batisá serka dje: ‘Rasa di kolebra, ken a atvertí pa hui pa e huisio benidero di Dios?"
LUK,Evangelio Segun Lukas,Lukas,NT,3,8,"Mihó boso produsí fruta adekuá pa mustra boso kombershon. No bisa otro: “Nos ta desendiente di Abraham”, pasobra laga ami bisa boso: Dios por traha desendiente pa Abraham for di e piedranan akibou."
LUK,Evangelio Segun Lukas,Lukas,NT,3,9,"Ya a pone machete kla na tronkon di e palunan, pa kòrta tur palu ku no karga bon fruta i tira nan afó den kandela.’"
LUK,Evangelio Segun Lukas,Lukas,NT,3,10,E hendenan a puntra Huan: ‘Kiko nos tin ku hasi anto?’
LUK,Evangelio Segun Lukas,Lukas,NT,3,11,"Huan a kontestá: ‘Esun ku tin dos paña, kompartí ku un ku no tin nada. Esun ku tin di kome, hasi meskos.’"
LUK,Evangelio Segun Lukas,Lukas,NT,3,12,"E kobradónan di belasting tambe a bini serka dje pa batisá i a puntr'é: ‘Maestro, kiko nos mester hasi?’"
LUK,Evangelio Segun Lukas,Lukas,NT,3,13,El a bisa nan: ‘No kobra mas di loke ta stipulá pa boso.’
LUK,Evangelio Segun Lukas,Lukas,NT,3,14,"E sòldánan tambe a puntr'é: ‘Anto nos, kiko nos mester hasi?’ El a kontestá nan: ‘No chika plaka saka for di niun hende, ni bou di preteksto falsu, ma sea satisfecho ku boso pago!’"
LUK,Evangelio Segun Lukas,Lukas,NT,3,15,E pueblo tabata biba den gran ekspektativa i tur hende tabata puntra nan mes si ta Huan tabata e Mesias.
LUK,Evangelio Segun Lukas,Lukas,NT,3,16,"Ma Huan a duna nan tur e kontesta akí: ‘Ami ta batisá boso ku awa, ma Esun ku ta bini ta mas poderoso ku mi. Mi no ta sirbi ni pa lòs stribu di su sandalia. É lo batisá boso den Spiritu Santu i kandela."
LUK,Evangelio Segun Lukas,Lukas,NT,3,17,"E tin e zefta pa bencha trigo kla den su man i lo E limpia su plenchi di bati trigo. Lo E warda e trigo den su mangasina, ma e bagas E ta kima den un kandela ku no ta kaba nunka!’"
LUK,Evangelio Segun Lukas,Lukas,NT,3,18,"Asin'akí i na hopi otro forma, Huan tabata prediká e bon notisia seriamente pa e hendenan."
LUK,Evangelio Segun Lukas,Lukas,NT,3,19,"Ma ora el a skual gobernante Heródes tokante e asuntu di Heródias, kasá di Heródes su mes ruman, i tambe tokante tur su sobrá malisianan,"
LUK,Evangelio Segun Lukas,Lukas,NT,3,20,"Heródes, pa koroná obra, a hinka Huan den prizòn."
LUK,Evangelio Segun Lukas,Lukas,NT,3,21,"Ora Huan tabata batisá tur hende, Hesus tambe a lag'é batis'É. Durante Hesus su orashon, shelu a habri"
LUK,Evangelio Segun Lukas,Lukas,NT,3,22,i Spiritu Santu a baha riba djE den forma físiko di un palomba. A zona un stèm for di shelu: ‘Abo ta Mi Yu stimá; Bo ta legria di mi kurason.’
LUK,Evangelio Segun Lukas,Lukas,NT,3,23,"Hesus tabatin mas o ménos trinta aña tempu ku El a kuminsá ku su aktividatnan. Segun e hendenan, E tabata yu di Hosé; Hosé tabata yu di Eli;"
LUK,Evangelio Segun Lukas,Lukas,NT,3,24,Eli tabata yu di Matat; Matat tabata yu di Levi; Levi tabata yu di Melki; Melki tabata yu di Yanai; Yanai tabata yu di Hosé;
LUK,Evangelio Segun Lukas,Lukas,NT,3,25,Hosé tabata yu di Matatías; Matatías tabata yu di Amos; Amos tabata yu di Nahum; Nahum tabata yu di Hesli; Hesli tabata yu di Nagai;
LUK,Evangelio Segun Lukas,Lukas,NT,3,26,Nagai tabata yu di Maat; Maat tabata yu di Matatías; Matatías tabata yu di Semein; Semein tabata yu di Yosek; Yosek tabata yu di Yoda;
LUK,Evangelio Segun Lukas,Lukas,NT,3,27,Yoda tabata yu di Yoanan; Yoanan tabata yu di Resa; Resa tabata yu di Zerubabel; Zerubabel tabata yu di Shealtiel; Shealtiel tabata yu di Neri;
LUK,Evangelio Segun Lukas,Lukas,NT,3,28,Neri tabata yu di Melki; Melki tabata yu di Adi; Adi tabata yu di Kosam; Kosam tabata yu di Elmadan; Elmadan tabata yu di Er;
LUK,Evangelio Segun Lukas,Lukas,NT,3,29,Er tabata yu di Yozue; Yozue tabata yu di Eliezer; Eliezer tabata yu di Yorim; Yorim tabata yu di Matat; Matat tabata yu di Levi;
LUK,Evangelio Segun Lukas,Lukas,NT,3,30,Levi tabata yu di Simeon; Simeon tabata yu di Huda; Huda tabata yu di Yosef; Yosef tabata yu di Yonam; Yonam tabata yu di Elyakim;
LUK,Evangelio Segun Lukas,Lukas,NT,3,31,Elyakim tabata yu di Melea; Melea tabata yu di Mena; Mena tabata yu di Matata; Matata tabata yu di Natan; Natan tabata yu di David;
LUK,Evangelio Segun Lukas,Lukas,NT,3,32,David tabata yu di Ishai; Ishai tabata yu di Obed; Obed tabata yu di Boaz; Boaz tabata yu di Salma; Salma tabata yu di Nagshon;
LUK,Evangelio Segun Lukas,Lukas,NT,3,33,Nagshon tabata yu di Aminadab; Aminadab tabata yu di Admin; Admin tabata yu di Arni; Arni tabata yu di Hèsron; Hèsron tabata yu di Pèrès; Pèrès tabata yu di Huda;
LUK,Evangelio Segun Lukas,Lukas,NT,3,34,Huda tabata yu di Yakob; Yakob tabata yu di Isak; Isak tabata yu di Abraham; Abraham tabata yu di Tèrag; Tèrag tabata yu di Nahor;
LUK,Evangelio Segun Lukas,Lukas,NT,3,35,Nahor tabata yu di Serug; Serug tabata yu di Reú; Reú tabata yu di Pèlèg; Pèlèg tabata yu di Ebèr; Ebèr tabata yu di Shèlag;
LUK,Evangelio Segun Lukas,Lukas,NT,3,36,Shèlag tabata yu di Kenan; Kenan tabata yu di Arpakshad; Arpakshad tabata yu di Sèm; Sèm tabata yu di Noe; Noe tabata yu di Lamèk;
LUK,Evangelio Segun Lukas,Lukas,NT,3,37,Lamèk tabata yu di Metusalem; Metusalem tabata yu di Henok; Henok tabata yu di Yèrèd; Yèrèd tabata yu di Mahalalel; Mahalalel tabata yu di Kenan;
LUK,Evangelio Segun Lukas,Lukas,NT,3,38,Kenan tabata yu di Enosh; Enosh tabata yu di Sèt; Sèt tabata yu di Adam; i Adam tabata yu di Dios.
LUK,Evangelio Segun Lukas,Lukas,NT,4,1,"Hesus a regresá for di Yordan, yená ku Spiritu Santu, ku a gui'É hiba desierto."
LUK,Evangelio Segun Lukas,Lukas,NT,4,2,Ei diabel a purba lag'É kai den tentashon durante kuarenta dia largu. E no a kome nada durante e dianan ei i na final El a haña hamber.
LUK,Evangelio Segun Lukas,Lukas,NT,4,3,"Diabel a bini serka djE i bis'É: ‘Si Bo ta Yu di Dios, bisa e piedra ei bira pan!’"
LUK,Evangelio Segun Lukas,Lukas,NT,4,4,"Hesus a kontest'é: ‘Skritura ta bisa: Hende no ta keda na bida di pan so.’,"
LUK,Evangelio Segun Lukas,Lukas,NT,4,5,Diabel a subi bai ariba kunÉ i mustr'É tur e reinonan di mundu den un frega di wowo.
LUK,Evangelio Segun Lukas,Lukas,NT,4,6,"El a bisa Hesus: ‘Lo mi duna Bo tur poder i rikesa di e reinonan akí, pasobra a entregá nan na mi i mi por duna ken ku mi ke nan."
LUK,Evangelio Segun Lukas,Lukas,NT,4,7,"Ke men si Bo hinka rudia pa mi i adorá mi, tur e kosnan akí lo bira di Bo.’"
LUK,Evangelio Segun Lukas,Lukas,NT,4,8,"Hesus a kontest'é: ‘Skritura ta bisa: Señor, bo Dios, so bo mester adorá i t'E so bo mester sirbi.’"
LUK,Evangelio Segun Lukas,Lukas,NT,4,9,"Despues diabel a bai Herusalèm kunÉ i a pon'É riba e punta di mas altu di tèmpel. El a bisa Hesus: ‘Si Bo ta Yu di Dios, bula abou for di aki,"
LUK,Evangelio Segun Lukas,Lukas,NT,4,10,"pasobra Skritura ta bisa tòg ku: Lo E duna su angelnan òrdu pa nan protegé bo,"
LUK,Evangelio Segun Lukas,Lukas,NT,4,11,"i tambe: Riba nan man nan lo karga bo, pa bo no dal bo pia kontra piedra.’"
LUK,Evangelio Segun Lukas,Lukas,NT,4,12,Hesus a kontest'é: ‘Skritura ta bisa tambe: No pone Señor bo Dios na prueba.’
LUK,Evangelio Segun Lukas,Lukas,NT,4,13,"Ora diabel a kaba di purba tur manera pa lag'É kai den tentashon, el a bai lag'É pa un tempu."
LUK,Evangelio Segun Lukas,Lukas,NT,4,14,Hesus a regresá Galilea yená ku poder di Spiritu Santu. Su fama a plama den henter e bisindario ei.
LUK,Evangelio Segun Lukas,Lukas,NT,4,15,E tabata siña e hendenan den nan snoa i nan tur tabata gab'É.
LUK,Evangelio Segun Lukas,Lukas,NT,4,16,"Hesus a bai Nazarèt, kaminda El a lanta komo mucha, i riba sabat El a bishitá snoa manera kustumber. El a lanta para pa E lesa Skritura."
LUK,Evangelio Segun Lukas,Lukas,NT,4,17,Nan a dun'É e ròl di buki di profeta Isaías pa lesa. Hesus a habri e ròl di buki i a haña e troso ku ta bisa:
LUK,Evangelio Segun Lukas,Lukas,NT,4,18,"‘Spiritu di Señor ta riba Mi, p'esei El a ungi Mi pa anunsiá e bon notisia na pobernan. El a manda Mi proklamá libertat pa prezunan; bista pa siegunan; i pa esnan oprimí, libertat."
LUK,Evangelio Segun Lukas,Lukas,NT,4,19,Mi mester anunsiá e era di Señor su grasia.’
LUK,Evangelio Segun Lukas,Lukas,NT,4,20,"Hesus a lora e ròl ser'é bèk, dun'é na e asistente di snoa i kai sinta. Tur hende den snoa a keda ku nan bista fihá riba djE."
LUK,Evangelio Segun Lukas,Lukas,NT,4,21,"E ora ei El a kuminsá papia ku nan; El a bisa: ‘Awe e palabranan ku boso a tende, a keda kumplí.’"
LUK,Evangelio Segun Lukas,Lukas,NT,4,22,"Tur hende a ekspresá ku nan tabata di akuerdo kunÉ; nan a keda asombrá di tende e palabranan bunita ku Hesus tabata papia i nan a bisa: ‘N' ta Hesus, yu di Hosé, esei ta?’"
LUK,Evangelio Segun Lukas,Lukas,NT,4,23,"Hesus a deklará: ‘Sigur boso lo bisa Mi: “Dòkter, kura bo mes antó!” Tambe boso lo bisa: “Nos a tende tur e kosnan ku Bo a hasi na Kafárnao, hasi e kosnan ei aki den bo mes pueblo, no!” ’"
LUK,Evangelio Segun Lukas,Lukas,NT,4,24,El a sigui bisa nan: ‘Mi ta sigurá boso: Ningun profeta no ta bonbiní den su mes siudat.
LUK,Evangelio Segun Lukas,Lukas,NT,4,25,"Mi ta bisa boso: Enberdat tabatin hopi biuda na Israel den tempu di Elías, tempu áwaseru a stòp di kai pa tres aña i mei i un hamber grandi a plama rònt pais."
LUK,Evangelio Segun Lukas,Lukas,NT,4,26,"Tòg no a manda Elías serka niun di nan, ma serka un biuda di e pueblo Sarfat na Sidon."
LUK,Evangelio Segun Lukas,Lukas,NT,4,27,"Tambe tabatin hopi leproso na Israel tempu di profeta Eliseo. Niun di nan no a kura, ta e sirio Naaman sí a haña su kura.’"
LUK,Evangelio Segun Lukas,Lukas,NT,4,28,"Ora nan a tende loke Hesus a kaba di bisa, e hendenan den snoa a bira furioso."
LUK,Evangelio Segun Lukas,Lukas,NT,4,29,"Nan a bula lanta kohe Hesus tene, sak'É fo'i siudat i hib'É riba kabes di e seru, kaminda a traha nan siudat. Nan ker a bent'É for di e subida,"
LUK,Evangelio Segun Lukas,Lukas,NT,4,30,"ma Hesus a kana pasa meimei di e multitut, bai."
LUK,Evangelio Segun Lukas,Lukas,NT,4,31,"Hesus a bai Kafárnao, un siudat na Galilea, kaminda E tabata siña e hendenan riba sabat."
LUK,Evangelio Segun Lukas,Lukas,NT,4,32,"Nan a keda babuká di su manera di siña, pasobra E tabata papia ku outoridat."
LUK,Evangelio Segun Lukas,Lukas,NT,4,33,Tabatin den snoa un hòmber ku tabatin mal spiritu den dje. El a kuminsá grita:
LUK,Evangelio Segun Lukas,Lukas,NT,4,34,"‘Ei, ta kiko Bo ke di nos, Hesus di Nazarèt? Akaso Bo a bini pa kaba ku nos? Mi sa bon bon ta ken Bo ta; Bo ta e Santu di Dios!’"
LUK,Evangelio Segun Lukas,Lukas,NT,4,35,E ora ei Hesus a skual e spiritu i El a orden'é: ‘Keda ketu i sali for di e hòmber ei!’ E spiritu a hisa e hòmber benta meimei di e snoa i a sali for di e hòmber sin hasié niun daño.
LUK,Evangelio Segun Lukas,Lukas,NT,4,36,Tur hende a keda asombrá i un tabata puntra otro: ‘Ta ki e palabranan ei? E hòmber akí ta komandá mal spiritu ku poder i outoridat i nan ta sali bai tambe!’
LUK,Evangelio Segun Lukas,Lukas,NT,4,37,E notisia tokante Hesus a plama tur kaminda den bisindario.
LUK,Evangelio Segun Lukas,Lukas,NT,4,38,Hesus a sali for di snoa i a bai kas di Simon. Suegra di Simon tabatin keintura hopi altu i nan a pidi Hesus yud'é.
LUK,Evangelio Segun Lukas,Lukas,NT,4,39,"Hesus a bùig riba dje, skual e keintura i e keintura a baha. Mesora e suegra a lanta i a kuminsá sirbi nan."
LUK,Evangelio Segun Lukas,Lukas,NT,4,40,"Anochi, ora solo a baha, tur hende a trese nan hende malunan, ku tur sorto di malesa, serka Hesus. E tabata pone man riba kada un di nan i kura nan."
LUK,Evangelio Segun Lukas,Lukas,NT,4,41,"For di hopi hende demoño tabata sali; nan tabata grita: ‘Abo ta Yu di Dios!’ Hesus tabata skual e demoñonan; E no tabata laga nan papia, pasobra nan tabata sa ku E tabata e Mesias."
LUK,Evangelio Segun Lukas,Lukas,NT,4,42,"Ora di dia a habri, Hesus a sali for di e siudat ei i bai un lugá solitario. E multitut tabata busk'É i ora nan a hañ'É, nan no ker a lag'É bai."
LUK,Evangelio Segun Lukas,Lukas,NT,4,43,"El a bisa nan: ‘Mi mester prediká e bon notisia tokante reino di Dios den e otro pueblonan tambe, p'esei a manda Mi!’"
LUK,Evangelio Segun Lukas,Lukas,NT,4,44,I Hesus tabata prediká den e snoanan di Hudea.
LUK,Evangelio Segun Lukas,Lukas,NT,5,1,Un dia Hesus tabata pará kantu di lago di Genesarèt i e multitut tabata pusha bini riba djE pa tende palabra di Dios.
LUK,Evangelio Segun Lukas,Lukas,NT,5,2,El a mira dos boto kantu di awa; e piskadónan a sali bai limpia nan reda.
LUK,Evangelio Segun Lukas,Lukas,NT,5,3,"Hesus a subi den un di e botonan, i pidi Simon, doño di e boto, pa hala e boto un poko for di kantu. El a kai sinta i tabata siña e hendenan."
LUK,Evangelio Segun Lukas,Lukas,NT,5,4,"Ora Hesus a kaba di papia, El a bisa Simon: ‘Nabegá bai afó kaminda e awa ta hundu i tira bo reda pa bo kohe piská.’"
LUK,Evangelio Segun Lukas,Lukas,NT,5,5,"Simon a kontest'É: ‘Señor, henter anochi nos a traha duru, sin kohe nada. Ma pasobra t'Abo ta bisa asina, p'esei mi ta hasié tòg.’"
LUK,Evangelio Segun Lukas,Lukas,NT,5,6,Nan a tira nan reda i a kohe asina tantu piská ku nan redanan a kuminsá kibra.
LUK,Evangelio Segun Lukas,Lukas,NT,5,7,Nan a hasi seña ku nan kompañeronan den e otro botonan pa duna nan un man. E kompañeronan a bini i yena tur dos boto ku asina tantu piská ku nan a hera di senk.
LUK,Evangelio Segun Lukas,Lukas,NT,5,8,"Ora Simon a mira loke a pasa, el a kai na rudia dilanti di Hesus i bis'É: ‘Bai for di mi, Señor; mi ta un pekadó!’"
LUK,Evangelio Segun Lukas,Lukas,NT,5,9,El a bisa asina pasobra e i su kompañeronan a keda asombrá di mira kuantu piská nan a kohe.
LUK,Evangelio Segun Lukas,Lukas,NT,5,10,"Su sosionan, Hakobo i Huan, yu di Zebedeo, tambe a keda asombrá. Hesus a bisa Simon: ‘No spanta, for di awor ta hende lo bo piska!’"
LUK,Evangelio Segun Lukas,Lukas,NT,5,11,"Nan a hiba e botonan na kantu, bandoná tur kos i sigui Hesus."
LUK,Evangelio Segun Lukas,Lukas,NT,5,12,"Un bia Hesus tabata bishitá un di e siudatnan. Ei tabatin un hòmber ku kurpa tur na lepra. Ora el a mira Hesus, el a tira su kurpa abou i roga Hesus: ‘Señor, si Bo ke, Bo por sana mi.’"
LUK,Evangelio Segun Lukas,Lukas,NT,5,13,"Hesus a rèk mishi kuné i bisa: ‘Mi ke, sea saná.’ Mesora e lepra a kita."
LUK,Evangelio Segun Lukas,Lukas,NT,5,14,"Hesus a dun'é òrdu pa no konta niun hende i El a bis'é: ‘Bai serka saserdote, lag'é wak bo i ofresé e sakrifisio ku Moises a ordená, pa bo purifikashon. E ora ei tur hende tin prueba ku segun lei bo ta saná.’"
LUK,Evangelio Segun Lukas,Lukas,NT,5,15,Ma e historia tokante Hesus a plama tur kaminda i multitut grandi tabata bini huntu pa tend'É i haña sanashon.
LUK,Evangelio Segun Lukas,Lukas,NT,5,16,Hesus tabata apartá su mes na lugánan solitario pa hasi orashon.
LUK,Evangelio Segun Lukas,Lukas,NT,5,17,"Un dia ku Hesus tabata siña e hendenan, tabatin fariseo i maestro di lei einan. Nan a bini for di tur pueblo di Galilea i Hudea i tambe for di Herusalèm. Hesus tabatin poder di Dios den djE pa kura hende."
LUK,Evangelio Segun Lukas,Lukas,NT,5,18,"Algun hòmber a bini serka Hesus ku un hòmber lam, riba un dragbar. Nan tabata buska moda di pon'é paden dilanti di Hesus."
LUK,Evangelio Segun Lukas,Lukas,NT,5,19,"Komo tabatin muchu hende, nan no por a hib'é paden serka Hesus. P'esei nan a subi riba dak, habri un buraku, laga e dragbar ku e hòmber lam ariba, baha meimei den e kren rònt di Hesus."
LUK,Evangelio Segun Lukas,Lukas,NT,5,20,"Ora Hesus a mira nan fe den djE, El a bisa e hòmber lam: ‘Amigu, bo pikánan ta pordoná.’"
LUK,Evangelio Segun Lukas,Lukas,NT,5,21,"E fariseonan i e dòktornan di lei ku tabat'ei, a kuminsá deliberá ku otro: ‘Ta ken e hòmber akí? Loke e ta bisa ta blasfemia! No ta Dios so tin poder pa pordoná piká?’"
LUK,Evangelio Segun Lukas,Lukas,NT,5,22,Hesus a sa mesora riba kiko nan tabata deliberá. El a bisa nan: ‘Pakiko boso ta pensa asina?
LUK,Evangelio Segun Lukas,Lukas,NT,5,23,"Kiko ta mas fásil? Bisa: Bo pikánan ta pordoná, òf bisa: Lanta para i kana bai?"
LUK,Evangelio Segun Lukas,Lukas,NT,5,24,"Mi ta bai laga boso mira ku e Yu di hende tin outoridat pa pordoná piká riba mundu.’ E ora ei El a bisa e hòmber lam: ‘Ami ta bisa bo: Lanta para, kohe bo dragbar i bai kas.’"
LUK,Evangelio Segun Lukas,Lukas,NT,5,25,"Mesora e hòmber lam a lanta para, den bista di tur hende, kohe e dragbar ku e tabata drumí ariba i kana sali bai kas, glorifikando Dios."
LUK,Evangelio Segun Lukas,Lukas,NT,5,26,Nan tur a keda babuká; nan a glorifiká Dios i bisa yen di miedu: ‘Awe nos a mira algu maravioso!’
LUK,Evangelio Segun Lukas,Lukas,NT,5,27,"Despues ku Hesus a sali bai, El a mira un kobradó di belasting, yamá Levi, sintá na e lugá di kobra belasting. El a bis'é: ‘Sigui Mi.’"
LUK,Evangelio Segun Lukas,Lukas,NT,5,28,"Levi a lanta, bandoná tur kos i siguiÉ."
LUK,Evangelio Segun Lukas,Lukas,NT,5,29,Despues Levi a tene un komementu grandi pa Hesus na su kas. Hopi kobradó di belasting i otro hende tabata sintá na mesa huntu ku nan.
LUK,Evangelio Segun Lukas,Lukas,NT,5,30,E fariseonan i e dòktornan di lei di nan grupo a bai murmurá serka su disipelnan i bisa: ‘Pakiko boso ta kome i bebe huntu ku hende ku no ta kumpli ku lei i ku kobradó di belasting?’
LUK,Evangelio Segun Lukas,Lukas,NT,5,31,"Hesus a kontestá nan: ‘Hende bon di salú no mester di dòkter, hende malu sí."
LUK,Evangelio Segun Lukas,Lukas,NT,5,32,Mi no a bini pa yama hustu ma pa yama pekadó pa nan kombertí.’
LUK,Evangelio Segun Lukas,Lukas,NT,5,33,"Awor e hendenan a bisa Hesus: ‘Disipelnan di Huan ta yuna i resa hopi, i esnan di e fariseonan tambe, ma bo disipelnan ta kome i bebe so.’"
LUK,Evangelio Segun Lukas,Lukas,NT,5,34,"Hesus a rospondé: ‘Akaso bo por laga amigu di brùidehòm yuna durante fiesta di kasamentu, miéntras brùidehòm ta huntu ku nan?"
LUK,Evangelio Segun Lukas,Lukas,NT,5,35,"Pero ta yega un tempu ku lo kita e brùidehòm for di nan, anto e ora ei nan lo yuna.’"
LUK,Evangelio Segun Lukas,Lukas,NT,5,36,Hesus a sigui ku un komparashon: ‘No sa sker pida di un paña nobo pa lapi un bistí bieu. Pasobra e ora ei e paña nobo ta sker i ta resultá ku e paña bieu no ta pas ku e lapi.
LUK,Evangelio Segun Lukas,Lukas,NT,5,37,Tampoko no sa basha biña nobo den saku di biña bieu. Pasobra e biña nobo lo sker e sakunan habri i e ora ei e biña lo basha abou i e sakunan lo bai pèrdí.
LUK,Evangelio Segun Lukas,Lukas,NT,5,38,Mester basha biña nobo den saku nobo.
LUK,Evangelio Segun Lukas,Lukas,NT,5,39,Niun hende ku bebe biña bieu no ta haña gana di bebe biña nobo. E ta bisa: “E biña bieu akí ta dushi!” ’
LUK,Evangelio Segun Lukas,Lukas,NT,6,1,"Riba un dia di sabat Hesus tabata kana dor di e kunukunan di trigo. Su disipelnan tabata piki tapushi di trigo, frega den nan planta di man pa kita bagas i nan tabata kome e pipitanan."
LUK,Evangelio Segun Lukas,Lukas,NT,6,2,Algun fariseo a bisa: ‘Pakiko boso ta hasi loke no ta pèrmití riba dia di sabat?’
LUK,Evangelio Segun Lukas,Lukas,NT,6,3,Hesus a kontestá nan: ‘Boso no a lesa loke David a hasi ora e ku su kompañeronan tabatin hamber?
LUK,Evangelio Segun Lukas,Lukas,NT,6,4,El a drenta kas di Señor kohe e pan konsagrá ku saserdote so mag kome i kome di dje. El a duna su kompañeronan tambe di e pan ei.’
LUK,Evangelio Segun Lukas,Lukas,NT,6,5,Hesus a sigui bisa nan: ‘Yu di hende tin outoridat riba sabat.’
LUK,Evangelio Segun Lukas,Lukas,NT,6,6,"Riba un otro dia di sabat, Hesus a bai snoa i siña e hendenan. Den snoa tabatin un hòmber ku su man drechi mankaron."
LUK,Evangelio Segun Lukas,Lukas,NT,6,7,"E fariseonan i e dòktornan di lei tabata blo wak Hesus pa mira si E ta kura un hende riba dia di sabat, pa haña algu pa akus'É di dje."
LUK,Evangelio Segun Lukas,Lukas,NT,6,8,"Hesus, ku tabata sa kiko nan tabata pensa, a bisa e hòmber: ‘Lanta bai para meimei.’ I e hòmber a lanta bai para aya."
LUK,Evangelio Segun Lukas,Lukas,NT,6,9,Hesus a bisa e hendenan: ‘Mi ke puntra boso: kiko ta pèrmití riba dia di sabat? Hasi bon òf hasi malu? Salba bida di un hende òf akaso mata un hende?’
LUK,Evangelio Segun Lukas,Lukas,NT,6,10,Hesus a drei wak nan tur i bisa e hòmber: ‘Rèk bo man.’ E hòmber a rèk su man i su man a bira bon atrobe.
LUK,Evangelio Segun Lukas,Lukas,NT,6,11,E hendenan a bira furioso i kuminsá diskutí kiko nan lo por a hasi ku Hesus.
LUK,Evangelio Segun Lukas,Lukas,NT,6,12,"Un bia den e tempu ei, Hesus a subi seru pa resa. Henter anochi El a pasa den orashon na Dios."
LUK,Evangelio Segun Lukas,Lukas,NT,6,13,"Ora ku di dia a habri, El a yama su disipelnan i skohe diesdos ku El a yama ‘apòstel’."
LUK,Evangelio Segun Lukas,Lukas,NT,6,14,"E diesdosnan tabata: Simon, ku El a yama Pedro, i su ruman Andreas; Hakobo i Huan; Filipo i Bartolomeo;"
LUK,Evangelio Segun Lukas,Lukas,NT,6,15,"Mateo i Tomas, Hakobo, yu di Alfeo, i Simon, yamá e Zeloso;"
LUK,Evangelio Segun Lukas,Lukas,NT,6,16,"Hudas, yu di Hakobo i Hudas Iskariot, esun ku despues lo traishoná Hesus."
LUK,Evangelio Segun Lukas,Lukas,NT,6,17,"Hesus a baha for di seru bai un poko mas abou, na un lugá plat kaminda tabatin un grupo grandi di disipel. Ei tabatin tambe un multitut grandi di hende for di henter region di Hudea, Herusalèm, i di e siudatnan di kosta, Sidon i Tiro."
LUK,Evangelio Segun Lukas,Lukas,NT,6,18,"E hendenan a bini pa tende Hesus papia i pa lag'É kura nan di nan enfermedat. Esnan tormentá pa mal spiritu, tambe tabata kura."
LUK,Evangelio Segun Lukas,Lukas,NT,6,19,"Tur hende tabata buska moda di mishi kunÉ, pasobra tabatin un forsa ta sali for di djE i E tabata kura tur hende."
LUK,Evangelio Segun Lukas,Lukas,NT,6,20,Anto Hesus a fiha su bista riba su disipelnan i bisa: ‘Felis boso ku ta pober; reino di Dios ta pa boso.
LUK,Evangelio Segun Lukas,Lukas,NT,6,21,Felis boso ku tin hamber awor akí; boso barika lo ta yená. Felis boso ku ta yora awor akí; boso lo hari.
LUK,Evangelio Segun Lukas,Lukas,NT,6,22,"Felis boso ta ora hende odia boso, rechasá boso, zundra i papia malu di boso, pa motibu di e Yu di hende."
LUK,Evangelio Segun Lukas,Lukas,NT,6,23,"Ora e kosnan akí pasa, bula di legria; den shelu tin un rekompensa grandi pa boso. No ta asin'ei mes nan antepasadonan a trata e profetanan?"
LUK,Evangelio Segun Lukas,Lukas,NT,6,24,"Ma ai di boso, boso ku ta riku, ya boso a haña boso konsuelo!"
LUK,Evangelio Segun Lukas,Lukas,NT,6,25,"Ai di boso ku ta kana ku barika yen, boso lo pasa hamber! Ai di boso ku awor akí ta hari, boso lo tene rou i yora!"
LUK,Evangelio Segun Lukas,Lukas,NT,6,26,"Ai di boso, ora tur hende ta papia bon di boso, pasobra ta asin'ei mes nan antepasadonan tabata papia di e profetanan falsu!’"
LUK,Evangelio Segun Lukas,Lukas,NT,6,27,"Hesus a sigui bisa: ‘Boso ku ta skucha, Mi ta bisa: Stima boso enemigunan; hasi bon na esnan ku ta odia boso."
LUK,Evangelio Segun Lukas,Lukas,NT,6,28,Bendishoná esnan ku maldishoná boso; resa pa esnan ku maltratá boso.
LUK,Evangelio Segun Lukas,Lukas,NT,6,29,"Si un hende dal bo wanta riba un banda di kara, ofres'é e otro banda tambe. Anto si un hende kita bo bachi fo'i bo, dun'é bo kamisa tambe."
LUK,Evangelio Segun Lukas,Lukas,NT,6,30,"Duna tur hende ku pidi bo algu, loke nan pidi bo; si un hende kohe un kos di bo, no pidiéle bèk."
LUK,Evangelio Segun Lukas,Lukas,NT,6,31,Trata otro hende manera bo ke pa nan trata bo.
LUK,Evangelio Segun Lukas,Lukas,NT,6,32,"Si boso stima solamente hende ku ta stima boso, ki danki boso meresé? Pekadónan tambe ta stima esnan ku ta stima nan."
LUK,Evangelio Segun Lukas,Lukas,NT,6,33,"I si boso hasi bon pa esnan ku ta hasi bon pa boso, ki danki boso meresé? Pekadónan ta hasi meskos!"
LUK,Evangelio Segun Lukas,Lukas,NT,6,34,"Anto si boso ta fia sèn na hende ku por paga bèk so, ki danki boso meresé? Pekadónan tambe ta fia otro pekadó pa nan haña bèk loke nan duna komo fiansa."
LUK,Evangelio Segun Lukas,Lukas,NT,6,35,"Al kontrario! Stima boso enemigunan, hasi bon i fia sin spera nada bèk. E ora ei lo tin un bon rekompensa pa boso: boso lo ta yu di Altísimo. Pasobra E ta bon pa hende ingrato i malbado tambe."
LUK,Evangelio Segun Lukas,Lukas,NT,6,36,"Sea mizerikordioso, manera boso Tata ta mizerikordioso."
LUK,Evangelio Segun Lukas,Lukas,NT,6,37,No husga i Dios lo no husga boso; no kondená i Dios lo no kondená boso. Pordoná i Dios lo pordoná boso.
LUK,Evangelio Segun Lukas,Lukas,NT,6,38,"Duna i Dios lo duna boso; un bon midí, bon primí, bon sakudí, ku ta basha over, lo kai den boso skochi. Pasobra ku e midí ku boso midi otro hende, ku e mesun midí ei Dios lo midi boso.’"
LUK,Evangelio Segun Lukas,Lukas,NT,6,39,Tambe Hesus a duna nan un komparashon: ‘Un siegu por guia un otro siegu? N' ta tur dos ta kai huntu den buraku e ora ei?
LUK,Evangelio Segun Lukas,Lukas,NT,6,40,"Un disipel no ta riba su maestro, ma un disipel bon instruí lo bira manera su maestro."
LUK,Evangelio Segun Lukas,Lukas,NT,6,41,Di kon bo ta wak e splenter den wowo di bo ruman i e balki den bo mes wowo sí bo no ta ripará?
LUK,Evangelio Segun Lukas,Lukas,NT,6,42,"Kon bo por bisa bo ruman: “Ruman, laga mi saka e splenter for di bo wowo”, miéntras bo mes no ta mira e balki den bo wowo? Hipókrita, saka e balki for di bo mes wowo promé, anto e ora ei bo por mira bon pa saka e splenter for di wowo di bo ruman."
LUK,Evangelio Segun Lukas,Lukas,NT,6,43,Un bon palu no ta pari mal fruta i un mal palu no ta pari bon fruta.
LUK,Evangelio Segun Lukas,Lukas,NT,6,44,Bo ta rekonosé kada palu na su mes fruta. No por piki figo for di un mata di sumpiña ni kosechá drùif for di kadushi.
LUK,Evangelio Segun Lukas,Lukas,NT,6,45,Un bon hende ta saka kos bon for di mangasina di su kurason; un mal hende ta saka kos malu for di mangasina di su kurason. Pasobra boka ta papia loke kurason ta yená kuné.
LUK,Evangelio Segun Lukas,Lukas,NT,6,46,"Pakiko boso ta grita: “Señor, Señor,” sin hasi loke Mi bisa?"
LUK,Evangelio Segun Lukas,Lukas,NT,6,47,"Laga Mi mustra boso ken un hende ku bini serka Mi, skucha Mi i hasi loke Mi bisa, parse."
LUK,Evangelio Segun Lukas,Lukas,NT,6,48,"E parse e hende ku pa traha kas a koba un buraku hundu i a basha e fundeshi riba baranka. Ora riunan a subi tera i e koriente di awa a suta kontra di e kas, e no por a sakudí e kas, pasobra e kas tabata bon trahá."
LUK,Evangelio Segun Lukas,Lukas,NT,6,49,"Ma ken ku skucha so sin hasi, ta manera e hende ku a traha kas sin koba fundeshi promé. Riu a suta kontra e kas i e kas a basha aden; su destrukshon tabata inmenso!’"
LUK,Evangelio Segun Lukas,Lukas,NT,7,1,"Ora Hesus a kaba di bisa tur e kosnan akí pa e hendenan tende, El a drenta Kafárnao."
LUK,Evangelio Segun Lukas,Lukas,NT,7,2,Un kapitan romano tabatin un kriá ku e tabata apresiá mashá; e kriá tabata malu serka di muri.
LUK,Evangelio Segun Lukas,Lukas,NT,7,3,"Ora e kapitan a tende di Hesus, el a manda algun ansiano hudiu pidi Hesus bin kura su kriá."
LUK,Evangelio Segun Lukas,Lukas,NT,7,4,Nan a bini serka Hesus i a rog'É seriamente; nan a bis'É: ‘E hòmber ei meresé bo yudansa;
LUK,Evangelio Segun Lukas,Lukas,NT,7,5,e ta stima nos pueblo i a laga traha un snoa aki pa nos!’
LUK,Evangelio Segun Lukas,Lukas,NT,7,6,"Anto Hesus a bai ku nan. E no tabata muchu leu for di e kas, ora ku e kapitan a manda algun amigu bis'É: ‘Señor, no molestiá, pasobra mi no ta digno pa Bo drenta mi kas."
LUK,Evangelio Segun Lukas,Lukas,NT,7,7,P'esei tampoko mi no a konsiderá mi mes digno di bini serka Bo; djis bisa un palabra i mi kriá lo kura.
LUK,Evangelio Segun Lukas,Lukas,NT,7,8,"T'asina ku mi tambe ta un hòmber bou di outoridat di mi superiornan i ami tin sòldá bou di mi. Si mi bisa un di nan: “Bai!”, e ta bai; i un otro mi ta bisa: “Bini!”, anto e ta bini tambe. Mi ta bisa mi kriá: “Hasi tal i tal kos!”, i e ta hasié tambe.’"
LUK,Evangelio Segun Lukas,Lukas,NT,7,9,"Ora Hesus a tende esaki, El a keda asombrá pa loke e hòmber a bisa i El a bira wak e multitut ku tabata siguiÉ i bisa: ‘Mi ta bisa boso: ni na Israel mi no a haña un fe grandi asina.’"
LUK,Evangelio Segun Lukas,Lukas,NT,7,10,"Ora ku esnan ku a bin trese e rospondi a bai kas bèk, nan a haña e kriá bon di salú."
LUK,Evangelio Segun Lukas,Lukas,NT,7,11,"Djis despues Hesus a bai un siudat yamá Nain, i su disipelnan a kompañ'É huntu ku un gran multitut."
LUK,Evangelio Segun Lukas,Lukas,NT,7,12,"Nèt ora El a yega na porta di siudat, nan tabata karga un morto hiba santana; e morto tabata úniko yu di su mama biuda. Un grupo grandi di hende di e siudat tabata kompañá e mama."
LUK,Evangelio Segun Lukas,Lukas,NT,7,13,"Ora Señor a mir'é, su kurason a yena ku mizerikòrdia pa e muhé i El a bis'é: ‘No yora!’"
LUK,Evangelio Segun Lukas,Lukas,NT,7,14,"Anto Hesus a hala serka e kama di morto i mishi kuné; e kargadónan di morto a stòp. E ora ei Hesus a bisa: ‘Hóben, Ami ta bisa bo: lanta riba!’"
LUK,Evangelio Segun Lukas,Lukas,NT,7,15,E morto a lanta sinta règt i a kuminsá papia. Hesus a entreg'é na su mama.
LUK,Evangelio Segun Lukas,Lukas,NT,7,16,Miedu a poderá di tur hende i nan a glorifiká Dios bisando: ‘Un profeta grandi a lanta meimei di nos!’ i: ‘Dios a sòru pa su pueblo!’
LUK,Evangelio Segun Lukas,Lukas,NT,7,17,E notisia akí tokante Hesus a plama rònt Hudea i e lugánan den bisindario.
LUK,Evangelio Segun Lukas,Lukas,NT,7,18,"Ora e disipelnan di Huan Boutista a kont'é tokante tur e kosnan ku a pasa akí, el a yama dos di su disipelnan"
LUK,Evangelio Segun Lukas,Lukas,NT,7,19,i manda nan bai serka Señor pa puntra: ‘Ta Abo ta esun ku mester bini òf nos mester sigui spera un otro?’
LUK,Evangelio Segun Lukas,Lukas,NT,7,20,"Ora e hòmbernan a yega serka Hesus, nan a bis'É: ‘Huan Boutista a manda nos puntra Bo: “Ta Abo ta esun ku mester bini òf nos mester sigui spera un otro?” ’"
LUK,Evangelio Segun Lukas,Lukas,NT,7,21,"Na e momento ei Hesus tabata kura hopi hende di nan enfermedat i sufrimentu i hende poseé, i E tabata duna hopi siegu bista."
LUK,Evangelio Segun Lukas,Lukas,NT,7,22,"El a kontestá e disipelnan di Huan asin'akí: ‘Bai konta Huan loke boso a tende i mira: siegu ta mira, hende lam ta kana, leproso ta kura, surdu ta tende, morto ta lanta i e bon notisia ta prediká na hende pober."
LUK,Evangelio Segun Lukas,Lukas,NT,7,23,Felis ta esun ku no ta sintié ofendí dor di Mi.’
LUK,Evangelio Segun Lukas,Lukas,NT,7,24,"Ora e disipelnan di Huan a bai, Hesus a kuminsá papia ku e multitut tokante Huan; El a bisa nan: ‘Ken boso a bai mira den desierto? Un pida kaña sakudí dor di bientu?"
LUK,Evangelio Segun Lukas,Lukas,NT,7,25,"Ma si boso bisa Mi “nò”, ken boso a bai mira antó? Un hòmber bistí na paña fini di luho? Mira, hende ku ta bisti asin'ei i ta biba den luho, ta den palasio bo ta haña nan."
LUK,Evangelio Segun Lukas,Lukas,NT,7,26,Ma ken boso a bai mira antó? Un profeta? Mi ta bisa boso: Enberdat ta un profeta i asta mas ku un profeta!
LUK,Evangelio Segun Lukas,Lukas,NT,7,27,"Ta di e hòmber ei Dios ta bisa den Skritura: Mira, Mi ta manda mi mensahero Bo dilanti pa e prepará kaminda pa Bo."
LUK,Evangelio Segun Lukas,Lukas,NT,7,28,"Mi ta sigurá boso: di tur hende ku a nase riba mundu, no tin niun mas altu ku Huan, ma tòg esun ku ta di ménos importansia den reino di Dios, ta mas kuné."
LUK,Evangelio Segun Lukas,Lukas,NT,7,29,Henter e multitut i tur e kobradónan di belasting a tende di Huan i a rekonosé ku Huan a batisá nan segun Dios su boluntat.
LUK,Evangelio Segun Lukas,Lukas,NT,7,30,Ma e fariseo i ekspertonan di lei a rechasá Dios su propósito pa nan i a nenga di laga Huan batisá nan.’
LUK,Evangelio Segun Lukas,Lukas,NT,7,31,Hesus a sigui: ‘Awor ta ku kiko lo Mi por kompará e hendenan di e generashon akí? Manera ken nan ta?
LUK,Evangelio Segun Lukas,Lukas,NT,7,32,"Nan ta manera mucha ku ta sinta riba plenchi. Nan ta yama otro mucha i bisa nan: “Nos a toka kantika kontentu riba flùit ma boso no a balia; nos a kanta kantika di entiero, ma boso no a yora.”"
LUK,Evangelio Segun Lukas,Lukas,NT,7,33,Pasobra Huan a bini i no tabata kome pan òf bebe biña i boso a laga sa ku e ta poseé pa demoño.
LUK,Evangelio Segun Lukas,Lukas,NT,7,34,"Yu di hende sí a bini ta kome i bebe i boso a laga sa: “Mira un hòmber golos i buraché ei, amigu di kobradó di belasting i di hende ku no ta kumpli ku lei.”"
LUK,Evangelio Segun Lukas,Lukas,NT,7,35,Ma sabiduria di Dios ta proba su mes den tur ku asept'é.’
LUK,Evangelio Segun Lukas,Lukas,NT,7,36,Un sierto fariseo a kombidá Hesus bin kome serka dje. Hesus a bai kas di e fariseo i a kai sinta na mesa.
LUK,Evangelio Segun Lukas,Lukas,NT,7,37,"Awor tabatin un muhé ku tabata biba den piká den e siudat ei; ora el a haña sa ku Hesus tabata den e kas ei, el a trese un butishi ku perfume aden."
LUK,Evangelio Segun Lukas,Lukas,NT,7,38,"E muhé a keda pará patras, na banda di Hesus su pia; el a kuminsá yora i su awa di wowo a muha Hesus su pia. E ora ei e muhé a seka Hesus su pia ku su kabei, sunchi nan i hunta nan ku e perfume."
LUK,Evangelio Segun Lukas,Lukas,NT,7,39,"E fariseo ku a kombidá Hesus i a mira loke a sosodé a pensa den su mes: ‘Si e hòmber akí tabata un profeta, lo e tabata sa ta ken i ki sorto di muhé ta mishi kuné; ta un pekadó esei!’"
LUK,Evangelio Segun Lukas,Lukas,NT,7,40,"Hesus a bis'é: ‘Simon, Mi tin un kos di bisa bo.’ Simon a rospondé: ‘Papia numa, maestro.’"
LUK,Evangelio Segun Lukas,Lukas,NT,7,41,"‘Dos hende tabatin un fiansa serka un fiadó di plaka. Un tabata debe 500 moneda di plata, e otro tabata debe sinkuenta."
LUK,Evangelio Segun Lukas,Lukas,NT,7,42,"Pasobra niun di nan dos no por a pag'é su plaka bèk, el a kanselá nan debe. Awor kua di nan dos lo stim'é mas tantu?’"
LUK,Evangelio Segun Lukas,Lukas,NT,7,43,Simon a kontestá: ‘Mi ta suponé ku lo ta esun ku a haña mas tantu debe kanselá.’ E ora ei Hesus a bis'é: ‘Korekto!’
LUK,Evangelio Segun Lukas,Lukas,NT,7,44,"Anto El a drei wak e muhé i bisa Simon: ‘Bo ta mira e señora akí? Mi a bini bo kas, ma bo no a duna Mi awa pa mi pia, ma e sí a laba mi pia ku su awa di wowo i a seka nan ku su kabei."
LUK,Evangelio Segun Lukas,Lukas,NT,7,45,"Bo no a duna Mi un sunchi di kumindamentu; for di ora el a bini, e no a stòp di sunchi mi pia."
LUK,Evangelio Segun Lukas,Lukas,NT,7,46,Abo no a perfumá mi kabes ku zeta; ma e sí a hunta mi pia ku perfume.
LUK,Evangelio Segun Lukas,Lukas,NT,7,47,"P'esei laga Mi bisa bo: el a haña pordon di piká; p'esei e ta demostrá hopi amor asin'ei. Esun ku haña pordon di tiki piká, ta stima poko.’"
LUK,Evangelio Segun Lukas,Lukas,NT,7,48,Despues Hesus a bisa e muhé: ‘Bo pikánan ta pordoná.’
LUK,Evangelio Segun Lukas,Lukas,NT,7,49,"E hendenan ku tabata sintá na mesa a kuminsá pensa den nan mes: ‘Ta ken e hòmber akí ta, ku asta piká e ta pordoná?’"
LUK,Evangelio Segun Lukas,Lukas,NT,7,50,"Ma Hesus a sigui bisa e muhé: ‘Bo fe den Mi a salba bo, bai na pas.’"
LUK,Evangelio Segun Lukas,Lukas,NT,8,1,Djis despues Hesus a pasa dor di siudat i pueblo pa prediká i anunsiá e bon notisia tokante reino di Dios. E diesdos disipelnan tabata bai huntu kunÉ
LUK,Evangelio Segun Lukas,Lukas,NT,8,2,"i tambe algun muhé ku El a liberá di mal spiritu i ku El a kura. Tabata Maria, tambe yamá Magdalena, for di kende shete demoño a sali,"
LUK,Evangelio Segun Lukas,Lukas,NT,8,3,"Huana, kasá di Kuzas, un amtenar altu di Heródes, Susana i hopi otro muhé mas. Nan tabata usa nan mes rekursonan pa mantenshon di Hesus i su disipelnan.,"
LUK,Evangelio Segun Lukas,Lukas,NT,8,4,Multitut grandi tabata bini huntu i for di tur e siudatnan hende tabata yega. E ora ei Hesus a konta nan e siguiente parábola:
LUK,Evangelio Segun Lukas,Lukas,NT,8,5,"‘Un sembradó a sali bai sembra. Ora e tabata sembra, un parti di e simia a kai riba kaminda i nan a trap'é. Tambe para a pasa kome e simianan."
LUK,Evangelio Segun Lukas,Lukas,NT,8,6,"Un otro parti a kai meimei di baranka i ora e simianan a spreit, nan a seka pa falta di humedat."
LUK,Evangelio Segun Lukas,Lukas,NT,8,7,Un otro parti di e simia a kai meimei di sumpiña. Sumpiña a krese pareu ku e simia i a stek e.
LUK,Evangelio Segun Lukas,Lukas,NT,8,8,"Ma un otro parti di e simia a kai den bon tera. El a krese duna shen be mas tantu fruta ku loke a sembra.’ Hesus a terminá ku e gritu: ‘Esun ku tin orea, tende!’"
LUK,Evangelio Segun Lukas,Lukas,NT,8,9,E disipelnan a puntra Hesus kiko e parábola ta nifiká.
LUK,Evangelio Segun Lukas,Lukas,NT,8,10,"El a kontestá: ‘Boso sí a haña komprondementu di e sekretonan di reino di Dios, ma e otronan ta haña nan den parábola. Pa asina: maske nan wak, nan no mira nada; i maske nan skucha, nan no komprondé nada."
LUK,Evangelio Segun Lukas,Lukas,NT,8,11,Ata nifikashon dje parábola: E simia ta palabra di Dios.
LUK,Evangelio Segun Lukas,Lukas,NT,8,12,"E simia ku a kai riba kaminda, ta e hendenan ku a tende e palabra di Dios, ma despues diabel ta bin kita e palabra for di den nan kurason, pa nan no kere i haña salbashon."
LUK,Evangelio Segun Lukas,Lukas,NT,8,13,"E parti ku a kai meimei di baranka ta esnan ku ta risibí e palabra kontentu ora nan tend'é. Ma djis pa un tempu so; nan no ta saka bon rais. Den tempu di prueba, nan ta stòp di kere."
LUK,Evangelio Segun Lukas,Lukas,NT,8,14,"E simia ku a kai den sumpiña ta esnan ku tende e palabra sí, ma preokupashon, rikesa i plaser di mundu ta basha bin stek e palabra. Ta p'esei nan fruta no ta hecha."
LUK,Evangelio Segun Lukas,Lukas,NT,8,15,"E simia ku a kai den bon tera, ta e hendenan ku ta skucha e palabra i ta risibié ku un kurason noble i bon. Nan ta tene duru na e palabra, perseverá i karga fruta.’"
LUK,Evangelio Segun Lukas,Lukas,NT,8,16,Hesus a sigui bisa nan: ‘Niun hende no ta sende un lampi pa tap'é despues òf pa pon'é bou di kama. Ta riba un standart e ta pone e lampi pa tur ku drenta kas haña lus.
LUK,Evangelio Segun Lukas,Lukas,NT,8,17,"Pasobra no tin nada skondí, ku no ta sali den publisidat; no tin nada sekreto, ku no ta keda deskubrí i sali na kla."
LUK,Evangelio Segun Lukas,Lukas,NT,8,18,"Paga bon tinu kon boso ta tende. Pasobra esun ku tin kaba, lo haña mas tantu ainda i esun ku no tin, asta e tiki ku e ta pensa ku e tin lo ta kitá for di dje.’"
LUK,Evangelio Segun Lukas,Lukas,NT,8,19,"Mama i rumannan di Hesus a bini serka djE, ma nan no por a yega serka djE pa motibu di e multitut."
LUK,Evangelio Segun Lukas,Lukas,NT,8,20,"Hende a bisa Hesus: ‘Bo mama i bo rumannan ta pará pafó, i nan tin gana di mira Bo.’"
LUK,Evangelio Segun Lukas,Lukas,NT,8,21,Hesus a kontestá nan: ‘Mi mama i mi rumannan ta esnan ku skucha palabra di Dios i kumpli kuné.’
LUK,Evangelio Segun Lukas,Lukas,NT,8,22,Un dia Hesus a drenta boto huntu ku su disipelnan i bisa nan: ‘Laga nos krusa bai otro banda di lago.’ Nan a sali bai den e boto.
LUK,Evangelio Segun Lukas,Lukas,NT,8,23,"Segun nan tabata nabegá, Hesus a pega soño. A lanta un bientu fuerte riba e lago, e boto a kuminsá yena ku awa i nan tabata kore peliger."
LUK,Evangelio Segun Lukas,Lukas,NT,8,24,"E disipelnan a bai serka Hesus, lant'É fo'i soño i bisa: ‘Maestro, Maestro! Nos ta bai muri!’ El a spièrta i a papia severamente ku bientu i ku e olanan. I nan tur dos a kalma."
LUK,Evangelio Segun Lukas,Lukas,NT,8,25,"El a bisa e disipelnan: ‘Unda boso fe a keda?’ E disipelnan a keda spantá i babuká: un tabata puntra otro: ‘Ma ta ken e hòmber akí ta antó, ku E ta duna bientu i laman òrdu i nan ta obedes'É?’"
LUK,Evangelio Segun Lukas,Lukas,NT,8,26,"Hesus i su disipelnan a nabegá bai teritorio di Gerasa, ku ta keda enfrente di Galilea na otro banda di e lago."
LUK,Evangelio Segun Lukas,Lukas,NT,8,27,"Ora Hesus a subi tera, un hòmber di e siudat, ku tabata poseé pa demoño, a bin top'É. Pa basta tempu kaba e hòmber no tabata bisti paña, ni e no tabata biba den un kas, ma den e grafnan kobá den baranka."
LUK,Evangelio Segun Lukas,Lukas,NT,8,28,"Ora e hòmber a mira Hesus, el a dal un gritu i a tira su kurpa abou na suela su dilanti bou di gritu. El a bisa: ‘Abo Hesus, Yu di Dios Altísimo, kiko Bo ke di mi? Por fabor, no tormentá mi!’"
LUK,Evangelio Segun Lukas,Lukas,NT,8,29,"El a bisa asina pasobra Hesus a ordená e demoño kaba pa sali for di e hòmber. Kada be di nobo e demoño tabata poderá di e hòmber; nan tabata bui e ku kadena na man i pia pa ten'é mará, ma e tabata kibra e kadenanan kada be i e demoño tabata fòrs'é bai lugá solitario."
LUK,Evangelio Segun Lukas,Lukas,NT,8,30,"Hesus a puntr'é: ‘Kon yama bo?’ E demoño a kontestá: ‘Legion’, pasobra ta hopi demoño a drenta e hòmber."
LUK,Evangelio Segun Lukas,Lukas,NT,8,31,Nan a roga Hesus pa no manda nan den abismo.
LUK,Evangelio Segun Lukas,Lukas,NT,8,32,Den seru eibanda tabatin un trupa grandi di porko ta kana rondia kuminda; e demoñonan a pidi Hesus pèrmit pa nan drenta e porkonan ei i Hesus a laga nan hasié.
LUK,Evangelio Segun Lukas,Lukas,NT,8,33,"E demoñonan a sali for di e hòmber i a drenta e porkonan. E trupa a saka un kareda bai kai den e lago na otro banda di e subida, i hoga."
LUK,Evangelio Segun Lukas,Lukas,NT,8,34,"Ora e wardadónan di porko a mira loke a pasa, nan a kore limpi bai i nan a bai konta, tantu den stat komo den e pueblonan, loke a pasa."
LUK,Evangelio Segun Lukas,Lukas,NT,8,35,"Hende a sali bai mira loke a pasa. Ora nan a yega serka Hesus, nan a mira e hòmber, ku e demoñonan a sali for di dje, sintá na Hesus su pia, ku paña na kurpa i bon bon di kabes. Nan a haña miedu."
LUK,Evangelio Segun Lukas,Lukas,NT,8,36,"Esnan ku tabata testigu di loke a sosodé, a konta e otronan kon e hòmber a keda liberá."
LUK,Evangelio Segun Lukas,Lukas,NT,8,37,"Henter e poblashon di region di Gerasa a pidi Hesus pa bai for di nan, pasobra nan tabata morto spantá. Hesus a drenta boto pa bai."
LUK,Evangelio Segun Lukas,Lukas,NT,8,38,"E hòmber, ku e demoñonan a sali for di dje, a roga Hesus pa lag'é keda huntu kunÉ. Ma Hesus a mand'é bai; El a bisa:"
LUK,Evangelio Segun Lukas,Lukas,NT,8,39,"‘Bira bèk, bai kas serka bo famianan i konta kiko Dios a hasi pa bo.’ E hòmber a bai i konta den henter e siudat tur loke Hesus a hasi p'e."
LUK,Evangelio Segun Lukas,Lukas,NT,8,40,"Ora Hesus a yega bèk na e otro banda di e lago, un multitut a yam'É bonbiní, pasobra nan tur tabata sper'É."
LUK,Evangelio Segun Lukas,Lukas,NT,8,41,"Un hòmber ku yama Yairo, kabesante di snoa, a yega einan, tira su kurpa abou na suela dilanti di Hesus i rog'É pa bai kas kuné,"
LUK,Evangelio Segun Lukas,Lukas,NT,8,42,"pasobra su úniko yu, su yu muhé di diesdos aña, tabata malu na kama pa muri. Segun Hesus tabata kana bai den direkshon di e kas, e masa di hende tabata primi di tur banda."
LUK,Evangelio Segun Lukas,Lukas,NT,8,43,"Tabatin un muhé ku tabata sufri di derame diesdos aña kaba i el a gasta tur su plaka na dòkter, sin ku nan por a kur'é."
LUK,Evangelio Segun Lukas,Lukas,NT,8,44,El a yega serka tras di Hesus su lomba i a mishi ku un punta di Hesus su paña. Mesora su derame a para.
LUK,Evangelio Segun Lukas,Lukas,NT,8,45,"E ora ei Hesus a puntra: ‘Ta ken a mishi ku Mi?’ Tur hende a nenga i Pedro a bis'É: ‘Ma Maestro, e multitut di hende ta rondoná Bo i nan ta pusha bini riba Bo!’"
LUK,Evangelio Segun Lukas,Lukas,NT,8,46,"Ma Hesus a bisa: ‘Un hende a mishi ku Mi, pasobra Mi sa ku un forsa a sali for di Mi.’"
LUK,Evangelio Segun Lukas,Lukas,NT,8,47,"Ora e muhé a mira ku e no por a keda skondí, el a bini dilanti ta tembla i a tira su kurpa abou na suela dilanti di Hesus. Den presensia di tur hende el a konta pakiko el a mishi ku Hesus i kon el a kura mesora."
LUK,Evangelio Segun Lukas,Lukas,NT,8,48,"Hesus a bis'é: ‘Mi yu, bo fe den Mi a kura bo; bai na pas.’"
LUK,Evangelio Segun Lukas,Lukas,NT,8,49,"Miéntras Hesus tabata papia, un hòmber for di kas di e kabesante di snoa a bin bisa e kabesante: ‘Bo yu muhé a muri; no molestiá Maestro mas.’"
LUK,Evangelio Segun Lukas,Lukas,NT,8,50,"Ma Hesus a tend'é i bisa: ‘No tene miedu, sigui konfia den Mi i bo yu lo kura.’"
LUK,Evangelio Segun Lukas,Lukas,NT,8,51,"Ora nan a yega kas di Yairo, E no a pèrmití niun hende drenta. Pedro, Huan, Hakobo i e mayornan di e mucha muhé so El a laga drenta."
LUK,Evangelio Segun Lukas,Lukas,NT,8,52,"Tur hende tabata yora i lamentá e mucha su morto, ma Hesus a bisa nan: ‘No yora, e no a muri, ta drumi e ta drumi.’"
LUK,Evangelio Segun Lukas,Lukas,NT,8,53,"Nan a hasi chèrchè di djE, pasobra nan tabata sa ku e mucha tabata morto."
LUK,Evangelio Segun Lukas,Lukas,NT,8,54,"Ma Hesus a kohe e mucha su man tene i grita: ‘Lanta ariba, hobensita.’"
LUK,Evangelio Segun Lukas,Lukas,NT,8,55,E mucha a bolbe haña rosea di bida bèk i a lanta para mesora. Hesus a laga nan dun'é kuminda.
LUK,Evangelio Segun Lukas,Lukas,NT,8,56,"E mayornan a keda babuká; El a prohibí nan pa konta hende, loke a pasa."
LUK,Evangelio Segun Lukas,Lukas,NT,9,1,Hesus a yama e diesdos disipelnan huntu i duna nan poder i outoridat riba tur demoño i poder i outoridat pa kura enfermedat.
LUK,Evangelio Segun Lukas,Lukas,NT,9,2,El a manda nan prediká reino di Dios i kura hende malu.
LUK,Evangelio Segun Lukas,Lukas,NT,9,3,"El a bisa nan: ‘No bai ku nada pa kaminda: ni ku garoti, ni ku saku di biahe, ni ku pan, ni ku plaka i sòru pa niun di boso no tin paña èkstra."
LUK,Evangelio Segun Lukas,Lukas,NT,9,4,"Unabes boso drenta un kas, keda einan te ora boso bai for di e siudat ei."
LUK,Evangelio Segun Lukas,Lukas,NT,9,5,"Kaminda nan no risibí boso, sali for di e siudat i sakudí boso pia kita stòf pa atvertí e hendenan ei.’"
LUK,Evangelio Segun Lukas,Lukas,NT,9,6,E disipelnan a sali bai i a pasa tur pueblo; tur kaminda nan tabata prediká e bon notisia i kura hende malu.
LUK,Evangelio Segun Lukas,Lukas,NT,9,7,"Ora gobernante Heródes a tende tur e kosnan ku tabata pasa, el a keda konfundí, pasobra algun hende tabata bisa: ‘Huan Boutista a lanta for di morto!’"
LUK,Evangelio Segun Lukas,Lukas,NT,9,8,Otro tabata bisa: ‘Ta Elías a aparesé!’ I otro: ‘Ta un profeta di ántes a lanta for di morto!’
LUK,Evangelio Segun Lukas,Lukas,NT,9,9,"Heródes a komentá: ‘Mi mes a laga kap Huan su kabes kita afó, ma awor e hòmber ku mi ta tende e kosnan akí di dje, ta ken e ta?’ I e tabata buska moda di mira Hesus."
LUK,Evangelio Segun Lukas,Lukas,NT,9,10,E apòstelnan a bini bèk i konta Hesus tur kos ku nan a hasi. Hesus a bai un siudat ku yama Betsaida huntu ku nan den privá.
LUK,Evangelio Segun Lukas,Lukas,NT,9,11,"Ora e multitut a haña sa, nan a sigui Hesus su tras. El a risibí e hendenan i a papia ku nan tokante reino di Dios. Tambe El a kura esnan ku tabatin nesesidat di kura."
LUK,Evangelio Segun Lukas,Lukas,NT,9,12,"Ora solo a kuminsá baha, e diesdos disipelnan a bai serka Hesus i bis'É: ‘Manda e multitut bai, ya nan por bai e pueblo i lugánan den bisindario pa nan haña kaminda di drumí i kuminda pa kome. Pasobra aki nos ta na un lugá solitario.’"
LUK,Evangelio Segun Lukas,Lukas,NT,9,13,"Hesus a kontestá: ‘Boso mes duna nan di kome, no!’ Nan di: ‘Nos no tin mas ku sinku pan i dos piská. Akaso Bo ke pa nos bai kumpra kuminda pa tur e hendenan akí?’"
LUK,Evangelio Segun Lukas,Lukas,NT,9,14,Ta asina ku tabatin mas o ménos 5000 hòmber einan. Hesus a bisa su disipelnan: ‘Pone tur hende sinta den grupo di mas o ménos sinkuenta.’
LUK,Evangelio Segun Lukas,Lukas,NT,9,15,Nan a obedesé i pone tur hende sinta.
LUK,Evangelio Segun Lukas,Lukas,NT,9,16,Hesus a tuma e sinku pannan i e dos piskánan; El a hisa su kara na shelu i a gradisí Dios. El a kibra e pannan i a duna su disipelnan pa nan parti ku e hendenan.
LUK,Evangelio Segun Lukas,Lukas,NT,9,17,"Tur hende a kome, yena barika i e disipelnan a yena diesdos makutu ku loke a sobra."
LUK,Evangelio Segun Lukas,Lukas,NT,9,18,"Un bia ku Hesus tabata resa E so, e disipelnan tabata serka djE. El a puntra nan: ‘Ken e hendenan ta bisa ku Mi ta?’"
LUK,Evangelio Segun Lukas,Lukas,NT,9,19,"Nan di kunÉ: ‘Tin ta bisa Bo ta Huan Boutista, otro ta bisa Bo ta Elías, i tin algun ta bisa Bo ta un profeta di ántes ku a lanta for di morto!’"
LUK,Evangelio Segun Lukas,Lukas,NT,9,20,"E ora ei Hesus a puntra nan: ‘Anto boso mes, ken boso ta bisa Mi ta?’ Pedro a kontest'É: ‘Bo ta e Mesias, ku Dios a primintí!’"
LUK,Evangelio Segun Lukas,Lukas,NT,9,21,Hesus a duna nan òrdu estrikto pa no konta niun hende ken E ta.
LUK,Evangelio Segun Lukas,Lukas,NT,9,22,"El a sigui bisa nan: ‘Yu di hende mester sufri hopi i e ansianonan, e saserdotenan importante i e dòktornan di lei lo rechas'É. Hende lo mat'É, ma riba e di tres dia lo E resusitá!’"
LUK,Evangelio Segun Lukas,Lukas,NT,9,23,"Anto El a bisa nan tur: ‘Si un hende ke sigui Mi, e mester lubidá su mes, hisa su krus tur dia i sigui Mi."
LUK,Evangelio Segun Lukas,Lukas,NT,9,24,"Pasobra esun ku ke salba su bida, lo pèrd'é, ma esun ku pèrdè su bida pa mi motibu, lo salb'é."
LUK,Evangelio Segun Lukas,Lukas,NT,9,25,"Ki benefisio un hende tin, si e gana henter mundu, ma sinembargo bai pèrdí òf hasi su mes daño?"
LUK,Evangelio Segun Lukas,Lukas,NT,9,26,"Pasobra esun ku sinti bèrgwensa di Mi i di loke Mi bisa, e Yu di hende tambe lo tin bèrgwensa di dje ora E bini bèk den su gloria i den gloria di su Tata i di e angelnan santu."
LUK,Evangelio Segun Lukas,Lukas,NT,9,27,"Enberdat Mi ta bisa boso: Tin di boso aki ku lo no muri, promé ku nan mira reino di Dios.’"
LUK,Evangelio Segun Lukas,Lukas,NT,9,28,"Mas o ménos ocho dia despues ku Hesus a bisa e kosnan akí, El a bai ku Pedro, Huan i Hakobo riba un seru bai resa."
LUK,Evangelio Segun Lukas,Lukas,NT,9,29,"Segun Hesus tabata resa, su kara a kambia i su paña a bira un blanku mashá briante."
LUK,Evangelio Segun Lukas,Lukas,NT,9,30,"Diripiente tabatin dos hòmber ta papia kunÉ. Nan tabata Moises i Elías,"
LUK,Evangelio Segun Lukas,Lukas,NT,9,31,ku a aparesé den gloria. Nan tabata kombersá kunÉ tokante kon e ta bai bandoná e mundu akí na Herusalèm.
LUK,Evangelio Segun Lukas,Lukas,NT,9,32,"Pedro i su kompañeronan tabata duru drumí i ora nan a spièrta, nan a mira su gloria i e dos hòmbernan pará banda di djE."
LUK,Evangelio Segun Lukas,Lukas,NT,9,33,"Segun e hòmbernan tabata bai, Pedro a bisa Hesus: ‘Maestro, esta bon ku nos ta aki! Laga nos traha tres tènt: un pa Bo, un pa Moises i un pa Elías.’ Pedro no tabata sa kiko e tabata papia."
LUK,Evangelio Segun Lukas,Lukas,NT,9,34,"Segun e tabata papia, un nubia a bin para riba nan. Miedu a poderá di e disipelnan, miéntras e nubia tabata tapa nan."
LUK,Evangelio Segun Lukas,Lukas,NT,9,35,"Nan a tende un stèm for di e nubia bisa: ‘Esaki ta mi Yu skohí, tende di djE.’"
LUK,Evangelio Segun Lukas,Lukas,NT,9,36,"Despues ku e zonido a pasa, nan a haña Hesus E so. Nan a keda ketu i no a konta niun hende, den e tempu ei, loke nan a mira."
LUK,Evangelio Segun Lukas,Lukas,NT,9,37,"Siguiente dia ora Hesus i e tres disipelnan tabata baha for di seru, un multitut grandi a bin kontra Hesus."
LUK,Evangelio Segun Lukas,Lukas,NT,9,38,"Un hòmber den e multitut a dal un gritu, bisando: ‘Mi ta roga Bo, Maestro, Bo ke wak mi yu, mi úniko yu, pa mi?"
LUK,Evangelio Segun Lukas,Lukas,NT,9,39,"Tin un spiritu ta atak'é, pon'é grita diripiente lag'é kai djimpi, anto skuma. E ta sigui destruyé; ta ku mashá difikultat e ta kita bai lag'é."
LUK,Evangelio Segun Lukas,Lukas,NT,9,40,"Mi a roga bo disipelnan pa nan saka e demoño, ma nan no tabata por a hasié.’"
LUK,Evangelio Segun Lukas,Lukas,NT,9,41,Hesus a kontestá: ‘Esta un generashon sin fe i perverso! Ta kuantu tempu mas Mi tin ku keda huntu ku boso i sigui soportá boso?’ El a bisa e hòmber: ‘Trese bo yu aki.’
LUK,Evangelio Segun Lukas,Lukas,NT,9,42,"Segun e mucha tabata bini, e demoño a bent'é abou, lag'é kai djimpi. Hesus a skual e mal spiritu, kura e mucha i entreg'é bèk na su tata."
LUK,Evangelio Segun Lukas,Lukas,NT,9,43,"Tur hende a keda babuká di mira maravia di Dios. Miéntras tur hende tabata asombrá ainda pa loke Hesus a hasi, El a bisa su disipelnan:"
LUK,Evangelio Segun Lukas,Lukas,NT,9,44,‘Konopá loke Mi ta bai bisa boso den boso orea! Yu di hende lo ta entregá den man di hende.’
LUK,Evangelio Segun Lukas,Lukas,NT,9,45,"E disipelnan no tabata sa kiko e palabranan akí ta nifiká. E nifikashon di loke El a bisa tabata un misterio pa nan, di moda ku nan no por a komprondé, i nan tabatin miedu di puntra."
LUK,Evangelio Segun Lukas,Lukas,NT,9,46,A lanta un diskushon den e disipelnan tokante kua di nan tabata esun mas importante.
LUK,Evangelio Segun Lukas,Lukas,NT,9,47,"Hesus tabata sa kiko nan tabata pensa; p'esei El a kohe un mucha chikí, pon'é para banda di djE."
LUK,Evangelio Segun Lukas,Lukas,NT,9,48,"El a bisa nan: ‘Esun ku risibí e chikitu akí den Mi nòmber, ta risibí Mi mes. Esun ku risibí Mi, ta risibí esun ku a manda Mi. Pasobra esun di mas chikí meimei di boso ta esun di mas grandi!’"
LUK,Evangelio Segun Lukas,Lukas,NT,9,49,"Huan a bisa Hesus: ‘Maestro, nos a mira un hende ta saka demoño den bo nòmber; nos a purba stòp e, pasobra e no ta pertenesé na nos grupo ku ta sigui Bo.’"
LUK,Evangelio Segun Lukas,Lukas,NT,9,50,"Hesus a bis'é: ‘No stòp e. Pasobra esun ku no ta kontra boso, ta na boso fabor.’"
LUK,Evangelio Segun Lukas,Lukas,NT,9,51,"E tempu pa Dios tuma Hesus serka djE den shelu tabata aserkando, El a disidí firmemente di kohe kaminda pa Herusalèm."
LUK,Evangelio Segun Lukas,Lukas,NT,9,52,El a manda mensahero su dilanti i nan a bai un pueblo na Samaria pa hasi sierto preparashon p'E.
LUK,Evangelio Segun Lukas,Lukas,NT,9,53,"Ma e hendenan di e pueblo no ker a risibí Hesus, pasobra E tabata bai Herusalèm."
LUK,Evangelio Segun Lukas,Lukas,NT,9,54,"Ora e disipelnan Hakobo i Huan a mira loke tabata pasa, nan a bisa: ‘Señor, Bo ke pa nos manda kandela kai for di shelu riba nan i destruí nan?’"
LUK,Evangelio Segun Lukas,Lukas,NT,9,55,Hesus a bira skual nan
LUK,Evangelio Segun Lukas,Lukas,NT,9,56,i despues nan tur a sigui pa un otro pueblo.
LUK,Evangelio Segun Lukas,Lukas,NT,9,57,"Na kaminda un hòmber a bin bisa Hesus: ‘Mi ke sigui Bo, unda ku Bo bai.’"
LUK,Evangelio Segun Lukas,Lukas,NT,9,58,"Hesus a kontest'é: ‘Zoro tin kueba i para tin nèshi, ma Yu di hende no tin niun kaminda pa E sosegá su kabes.’"
LUK,Evangelio Segun Lukas,Lukas,NT,9,59,"El a bisa un otro hòmber: ‘Sigui Mi!’ Esun ei a bis'É: ‘Señor, pèrmití mi bai dera mi tata, promé mi sigui Bo.’"
LUK,Evangelio Segun Lukas,Lukas,NT,9,60,Hesus a dun'é pa kontesta: ‘Laga morto dera nan morto; pero abo bai proklamá reino di Dios.’
LUK,Evangelio Segun Lukas,Lukas,NT,9,61,"Un otro a bisa: ‘Mi ke sigui Bo, Señor, ma laga mi yama mi hendenan di kas ayó promé.’"
LUK,Evangelio Segun Lukas,Lukas,NT,9,62,"Hesus a bis'é: ‘Niun hende ku kuminsá plug i keda wak patras, no ta sirbi pa reino di Dios.’"
LUK,Evangelio Segun Lukas,Lukas,NT,10,1,"Despues Señor a skohe 72  otro disipel i a manda nan bai su dilanti dos dos, den tur pueblo i lugá kaminda E mes mester a bai."
LUK,Evangelio Segun Lukas,Lukas,NT,10,2,"El a bisa nan: ‘Kosecha ta grandi, ma trahadó ta poko. Pidi doño di kosecha pa manda trahadó pa kosechá."
LUK,Evangelio Segun Lukas,Lukas,NT,10,3,Bai numa! Mi ta manda boso manera lamchi di karné meimei di lobo.
LUK,Evangelio Segun Lukas,Lukas,NT,10,4,"No bai ku saku di plaka, ni ku saku di biahe, ni ku sandalia, ni no para kumindá niun hende na kaminda."
LUK,Evangelio Segun Lukas,Lukas,NT,10,5,"Ora boso drenta un kas, bisa promé: “Pas sea ku e kas akí.”"
LUK,Evangelio Segun Lukas,Lukas,NT,10,6,"Si tin un hende di pas ta biba einan, boso pas lo keda kuné; si no ta asina, boso pas lo bini bèk serka boso."
LUK,Evangelio Segun Lukas,Lukas,NT,10,7,"Keda den e kas ei i aseptá loke e hendenan ofresé boso pa kome i bebe, pasobra un trahadó meresé su suèldu. No move di kas pa kas."
LUK,Evangelio Segun Lukas,Lukas,NT,10,8,"Si boso yega un siudat kaminda nan risibí boso bon, kome loke nan pone boso dilanti,"
LUK,Evangelio Segun Lukas,Lukas,NT,10,9,kura esnan ku ta malu einan i bisa nan: “Reino di Dios a yega serka boso!”
LUK,Evangelio Segun Lukas,Lukas,NT,10,10,"Ma ora boso bai un siudat i e hendenan nenga di risibí boso, sali riba kaminda grandi i bisa:"
LUK,Evangelio Segun Lukas,Lukas,NT,10,11,"“Nos ta kita asta e stòf di boso siudat for di nos pia pa atvertí boso, ma kòrda ku reino di Dios ta serka.”"
LUK,Evangelio Segun Lukas,Lukas,NT,10,12,Mi ta bisa boso: dia di huisio kastigu pa e hendenan di Sódoma lo ta ménos pisá ku kastigu p'e hendenan di e siudat ei.
LUK,Evangelio Segun Lukas,Lukas,NT,10,13,"Ai di bo, Korazin; ai di bo, Betsaida! Si e mesun milagernan akí ku a tuma lugá serka boso, a tuma lugá na Tiro i Sidon, e hendenan ei lo a bisti paña di rou i stroi shinishi riba nan kabes dia bieu, komo señal di kombershon!"
LUK,Evangelio Segun Lukas,Lukas,NT,10,14,"Nò, dia di huisio kastigu pa e hendenan di Tiro i Sidon lo ta ménos pisá ku boso kastigu!"
LUK,Evangelio Segun Lukas,Lukas,NT,10,15,"I abo, Kafárnao: N' ta subi bo ker a subi te yega shelu? Ta te den fièrnu lo bo kai awor!"
LUK,Evangelio Segun Lukas,Lukas,NT,10,16,"Esun ku tende di boso, ta tende di Mi, i esun ku rechasá boso, ta rechasá Mi. Anto esun ku rechasá Ami, ta rechasá esun ku a manda Mi.’"
LUK,Evangelio Segun Lukas,Lukas,NT,10,17,"E 72  disipelnan a bini bèk kontentu. Nan a bisa Hesus: ‘Señor, asta demoño ta obedesé nos ora nos usa bo nòmber!’"
LUK,Evangelio Segun Lukas,Lukas,NT,10,18,"Hesus a bisa nan: ‘Mi tabata mira Satanas kai for di shelu, manera un welek."
LUK,Evangelio Segun Lukas,Lukas,NT,10,19,"Mira, Mi a duna boso outoridat pa trapa riba kolebra i skarpion i riba tur poder di e enemigu. Nada lo no hasi boso daño."
LUK,Evangelio Segun Lukas,Lukas,NT,10,20,Ma no bira kontentu djis pasobra demoño ta obedesé boso; alegrá boso ku boso nòmber ta skibí den shelu.’
LUK,Evangelio Segun Lukas,Lukas,NT,10,21,"Na e momento ei Spiritu Santu a yena Hesus ku alegria i El a bisa: ‘Tata, Señor di shelu i di tera! Mi ta gradisí Bo ku Bo a duna esnan simpel konosementu di e kosnan ku Bo a skonde pa esnan sabí i inteligente. Sí, Tata, asina Bo a haña ta bon."
LUK,Evangelio Segun Lukas,Lukas,NT,10,22,"Tur kos mi Tata a duna Mi. Niun hende no konosé e Yu, ku no ta e Tata so; ni niun hende no konosé e Tata, sino e Yu so i esnan ku e Yu ke laga konosé e Tata.’"
LUK,Evangelio Segun Lukas,Lukas,NT,10,23,Hesus a dirigí su mes na su disipelnan den privá i bisa nan: ‘Felis boso ta ku boso por mira loke boso ta mira!
LUK,Evangelio Segun Lukas,Lukas,NT,10,24,"Pasobra Mi ta bisa boso: hopi profeta i rei tabatin gana di mira loke boso ta mira, ma nan no a mir'é. I tende loke boso ta tende, sin ku nan a tend'é.’"
LUK,Evangelio Segun Lukas,Lukas,NT,10,25,"Un eksperto di lei a bin papia ku Hesus, pa purba laga Hesus kai den trampa. El a puntr'É: ‘Maestro, kiko mi mester hasi pa risibí bida eterno?’"
LUK,Evangelio Segun Lukas,Lukas,NT,10,26,Hesus a kontestá: ‘Kiko ta skibí den Skritura? Kiko bo ta lesa eiden?’
LUK,Evangelio Segun Lukas,Lukas,NT,10,27,"El a bisa Hesus: ‘ “Stima Señor, bo Dios, di henter bo kurason, ku henter bo alma i ku tur bo forsa” i “Stima bo próhimo manera bo ta stima bo mes.” ’"
LUK,Evangelio Segun Lukas,Lukas,NT,10,28,Hesus a bis'é: ‘Bo ta korekto. Hasi e kosnan akí i lo bo biba!’
LUK,Evangelio Segun Lukas,Lukas,NT,10,29,"E eksperto di lei, ku ker a hustifiká su mes, a puntra Hesus: ‘Ma ken ta mi próhimo?’"
LUK,Evangelio Segun Lukas,Lukas,NT,10,30,"Hesus a kontest'é: ‘Un dia tabatin un hòmber ku a baha for di Herusalèm bai Yériko. El a kai den man di bandidu; nan a kita tur kos for di dje, dun'é un halá di sota i bai lag'é kasi morto bentá abou."
LUK,Evangelio Segun Lukas,Lukas,NT,10,31,"Awor a sosodé ku un saserdote tabata baha p'e mesun kaminda. Ora el a mira e hòmber, el a krusa kaminda pasa bai laga e hòmber."
LUK,Evangelio Segun Lukas,Lukas,NT,10,32,"Un levita tambe a yega na e lugá ei, mira e hòmber; krusa kaminda pasa bai lag'é."
LUK,Evangelio Segun Lukas,Lukas,NT,10,33,"Ma un samaritano, ku tabata biaha, a yega kaminda e tabata. Ora el a mir'é, el a haña duele di dje."
LUK,Evangelio Segun Lukas,Lukas,NT,10,34,"El a bai serka e hòmber, hunta su heridanan ku zeta i biña i mara nan. El a pone e hòmber riba su bestia di karga, hib'é un posada i kuid'é."
LUK,Evangelio Segun Lukas,Lukas,NT,10,35,"Su manisé, e samaritano a saka dos moneda di plata duna e doño di posada. El a pidié: “Kuid'é i si bo tin mas gastu kuné, mi ta paga bo esei ora mi bini bèk.” ’"
LUK,Evangelio Segun Lukas,Lukas,NT,10,36,Hesus a konkluí: ‘Awor kua di nan a aktua komo próhimo di e hòmber ku e bandidunan a ataká?’
LUK,Evangelio Segun Lukas,Lukas,NT,10,37,E eksperto di lei a rospondé: ‘Esun ku a mustr'é mizerikòrdia.’ E ora ei Hesus a bis'é: ‘Bai i abo hasi meskos!’
LUK,Evangelio Segun Lukas,Lukas,NT,10,38,"Hesus i su disipelnan tabata sigui nan kaminda i El a drenta un sierto pueblo. Un muhé ku yama Marta, a risibiÉ den su kas."
LUK,Evangelio Segun Lukas,Lukas,NT,10,39,E tabatin un ruman muhé ku yama Maria. Maria a kai sinta na pia di Señor i tabata skucha su palabra.
LUK,Evangelio Segun Lukas,Lukas,NT,10,40,"Marta tabata mashá okupá ku e kos di hasinan. El a bai bisa Hesus: ‘Señor, no ta importá Bo ku mi ruman ta laga mi so hasi trabou? Bis'é bin yuda mi!’"
LUK,Evangelio Segun Lukas,Lukas,NT,10,41,"Señor a kontest'é: ‘Marta, Marta, bo ta preokupá i den tenshon pa hopi kos,"
LUK,Evangelio Segun Lukas,Lukas,NT,10,42,ma ta un kos so ta nesesario. Maria a skohe e mihó parti i lo no kita esei for di dje.’
LUK,Evangelio Segun Lukas,Lukas,NT,11,1,"Un bia Hesus tabata resa na un sierto lugá. Ora El a kaba di resa, un di su disipelnan a bis'É: ‘Señor, siña nos resa, manera Huan a siña su disipelnan.’"
LUK,Evangelio Segun Lukas,Lukas,NT,11,2,"Hesus a bisa nan: ‘Ora boso ta resa, bisa: Tata, bo nòmber sea santifiká; laga bo reino bini."
LUK,Evangelio Segun Lukas,Lukas,NT,11,3,"Tur dia, duna nos nos pan di kada dia"
LUK,Evangelio Segun Lukas,Lukas,NT,11,4,"i pordoná nos nos pikánan, pasobra nos ta pordoná tur hende ku a falta ku nos; i no laga nos kai den tentashon.’"
LUK,Evangelio Segun Lukas,Lukas,NT,11,5,"Hesus a sigui bisa nan: ‘Suponé ku un di boso bai kas di un amigu, meimei di anochi, i bis'é: “Mi amigu, fia mi tres pan."
LUK,Evangelio Segun Lukas,Lukas,NT,11,6,"Un amigu di mi a kaba di yega serka mi, for di un biahe, anto mi no tin nada pa ofres'é.”"
LUK,Evangelio Segun Lukas,Lukas,NT,11,7,Awor suponé ku e otro amigu kontestá: “No molestiá mi. Porta ta será na yabi kaba. Ya mi a bai drumi kaba i mi yunan tambe ta drumí riba kama huntu ku mi. Mi no por lanta pa duna bo nada.”
LUK,Evangelio Segun Lukas,Lukas,NT,11,8,"Mi ta bisa boso: E ta lanta duna e otro loke e mester, no pasobra e ta su amigu, sino pasobra e otro tabata asina frepòstu di insistí."
LUK,Evangelio Segun Lukas,Lukas,NT,11,9,Tambe Mi ta bisa boso: Pidi i boso lo risibí; buska i boso lo haña; bati i porta lo habri pa boso.
LUK,Evangelio Segun Lukas,Lukas,NT,11,10,"Pasobra ken ku pidi, lo risibí; ken ku buska, lo haña; i ken ku bati, porta lo habri p'e."
LUK,Evangelio Segun Lukas,Lukas,NT,11,11,"Òf por tin un di boso ku ta tata, ku lo duna su yu kolebra ora e yu pidi piská?"
LUK,Evangelio Segun Lukas,Lukas,NT,11,12,Òf dun'é un skarpion ora e pidi un webu?
LUK,Evangelio Segun Lukas,Lukas,NT,11,13,"Ke men, si boso mes ku ta mal hende sa di duna boso yunan kos bon, kuantu mas antó boso Tata den shelu lo no duna esnan ku pidiÉ Spiritu Santu?’"
LUK,Evangelio Segun Lukas,Lukas,NT,11,14,"Un bia Hesus tabata saka un demoño, ku tabata hasi hende muda, i ora e demoño a sali, e hòmber por a papia. E multitut a keda asombrá,"
LUK,Evangelio Segun Lukas,Lukas,NT,11,15,"pero algun di nan tabata komentá: ‘Ta ku yudansa di hefe di demoño, Belzebul, e ta saka demoño.’"
LUK,Evangelio Segun Lukas,Lukas,NT,11,16,Otro hende ker a purba di laga Hesus kai den trampa; p'esei nan a pidiÉ un señal pa mustra nan ku Dios tabata kunÉ.
LUK,Evangelio Segun Lukas,Lukas,NT,11,17,"Hesus, ku tabata sa kiko nan tabata pensa, a bisa nan: ‘Kada reino ku ta dividí den su mes lo keda ruiná i kasnan ta kai riba otro."
LUK,Evangelio Segun Lukas,Lukas,NT,11,18,"Si satanas ta dividí kontra su mes, kon su reino por keda pará? Boso n' bisa ku Mi ta saka demoño ku yudansa di Belzebul?"
LUK,Evangelio Segun Lukas,Lukas,NT,11,19,"Si ta asina Mi ta saka demoño, ku ken su yudansa boso mes siguidónan ta hasié antó? Si boso sigui pensa asina, nan mes ta husga boso!"
LUK,Evangelio Segun Lukas,Lukas,NT,11,20,"Ma si ta ku poder di Dios Mi ta saka demoño, esei ke men ku ya kaba reino di Dios a bini serka boso!"
LUK,Evangelio Segun Lukas,Lukas,NT,11,21,"Ora un hòmber fuerte, bon armá, ta protegé su kurá, su propiedat ta seif."
LUK,Evangelio Segun Lukas,Lukas,NT,11,22,"Ma ora un mas fuerte atak'é i batié, e delaster akí ta kita e armadura ku e hòmber fuerte tabata konfia aden i e ta parti su botin."
LUK,Evangelio Segun Lukas,Lukas,NT,11,23,"Esun ku no ta na mi fabor, ta kontra Mi i esun ku no yuda Mi pone huntu ta plama."
LUK,Evangelio Segun Lukas,Lukas,NT,11,24,"Ora un mal spiritu sali for di un hende, e ta pasa rònt den lugá seku pa buska un lugá di sosiegu. Ma ora e no por haña esei, e ta bisa: “Mi ta bai kas bèk, for di kaminda mi a sali!”"
LUK,Evangelio Segun Lukas,Lukas,NT,11,25,"Anto ora e bai bèk, e ta haña e kas bon limpiá i nèchi drechá."
LUK,Evangelio Segun Lukas,Lukas,NT,11,26,"E ora ei e ta bai buska shete otro mal spiritu, pió ku e mes i nan ta drenta forma nan bibá einan. E hende su situashon ta bira pió ku e tabata na kuminsamentu!’"
LUK,Evangelio Segun Lukas,Lukas,NT,11,27,"Miéntras Hesus tabata papia e kosnan ei, un muhé den e multitut a alsa bos i grita: ‘Felis ta e muhé ku a karga Bo den su barika i ku a duna Bo lechi.’"
LUK,Evangelio Segun Lukas,Lukas,NT,11,28,Hesus a rospond'é: ‘Mas felis ainda ta esun ku tende palabra di Dios i obedes'é.’
LUK,Evangelio Segun Lukas,Lukas,NT,11,29,"Segun e multitut tabata bòncha rònt di Hesus, Hesus a bisa: ‘E generashon akí ta malbado; nan ta buska un señal. Nan lo no haña ningun otro señal ku no ta esun di Yonas."
LUK,Evangelio Segun Lukas,Lukas,NT,11,30,"Pasobra manera Yonas tabata un señal pa e hendenan di Nínive, asina Yu di hende lo ta un señal pa e hendenan di e generashon akí."
LUK,Evangelio Segun Lukas,Lukas,NT,11,31,"Reina di Sheba lo lanta riba dia di huisio huntu ku e hendenan di e generashon akí i lo e kondená nan. Pasobra el a sali fo'i un ekstremo di mundu pa bai skucha rei Salomon su palabranan di sabiduria, i mira, aki tin algu superior na Salomon."
LUK,Evangelio Segun Lukas,Lukas,NT,11,32,"E hendenan di Nínive tambe lo lanta huntu ku e hendenan di e generashon akí i kondená nan, pasobra nan a arepentí, ora nan a tende predikashi di Yonas. I mira, aki tin algu superior na Yonas."
LUK,Evangelio Segun Lukas,Lukas,NT,11,33,Niun hende no ta sende un lampi pa skond'é òf pa pon'é bou di un hèmber. Ta pone lampi riba un standart pa asina esnan ku drenta mira e lus.
LUK,Evangelio Segun Lukas,Lukas,NT,11,34,"Bo wowo ta lampi pa bo kurpa, ke men si bo wowo ta salú, henter bo kurpa ta yená ku lus. Si bo wowo ta malu, henter bo kurpa ta den skuridat."
LUK,Evangelio Segun Lukas,Lukas,NT,11,35,"Paga tinu antó, pa e lus den bo no ta skuridat!"
LUK,Evangelio Segun Lukas,Lukas,NT,11,36,"Si henter bo kurpa ta yen di lus, sin ningun parti den skuridat, e ora ei lo ta komo si fuera un lampi ta iluminá bo ku su lus briante.’"
LUK,Evangelio Segun Lukas,Lukas,NT,11,37,"Ora Hesus a kaba di papia, un fariseo a kombid'É bin kome serka dje; Hesus a drenta paden i kai sinta pa E kome."
LUK,Evangelio Segun Lukas,Lukas,NT,11,38,E fariseo a keda sorprendí di mira ku Hesus no a laba man promé ku kome.
LUK,Evangelio Segun Lukas,Lukas,NT,11,39,"Señor a bis'é: ‘Mira, fariseonan, boso ta laba parti pafó di beker i di tayó, ma di paden boso ta yená ku violensia i maldat!"
LUK,Evangelio Segun Lukas,Lukas,NT,11,40,"Hende kèns, esun ku a krea parti pafó, no a krea parti paden tambe?"
LUK,Evangelio Segun Lukas,Lukas,NT,11,41,"Mihó boso duna loke ta den e beker i e tayó komo limosna, e ora ei tur kos lo bira puru pa boso!"
LUK,Evangelio Segun Lukas,Lukas,NT,11,42,"Ai di boso, fariseonan! Boso ta duna Dios un désimo parti di menta, ruda i tur sorto di speserei, ma boso ta neglishá hustisia i amor pa Dios. Ta e kosnan akí boso mester a kumpli kuné, ma sin neglishá e otronan."
LUK,Evangelio Segun Lukas,Lukas,NT,11,43,"Ai di boso, fariseonan! Boso gusta sinta riba stul di honor den snoa i boso gusta pa hende kuminda boso ku rèspèt na plasa!"
LUK,Evangelio Segun Lukas,Lukas,NT,11,44,"Ai di boso! Boso ta manera graf sin nòmber, hende ta kana pasa riba nan sin sa ku ta graf nan ta!’"
LUK,Evangelio Segun Lukas,Lukas,NT,11,45,"Un di e ekspertonan di lei a kontest'É: ‘Maestro, ora bo papia di e forma ei, bo ta insultá asta nos ku ta eksperto di lei tambe!’"
LUK,Evangelio Segun Lukas,Lukas,NT,11,46,"Hesus a kontestá: ‘Ai di boso tambe, ekspertonan di lei! Boso ta pusha e hendenan ku peso difísil pa karga. Anto boso mes no ta move niun dede pa yuda nan karg'é!"
LUK,Evangelio Segun Lukas,Lukas,NT,11,47,Ai di boso! Boso ta traha graf pa e profetanan ku boso antepasadonan a mata!
LUK,Evangelio Segun Lukas,Lukas,NT,11,48,"Ke men, boso ta testigu di e echonan di boso antepasadonan i boso ta aprobá nan tambe; pasobra nan a mata e profetanan, anto boso ta traha nan graf!"
LUK,Evangelio Segun Lukas,Lukas,NT,11,49,P'esei sabiduria di Dios a bisa: “Lo Mi manda profeta i apòstel pa nan; nan lo mata algun i otro nan lo persiguí.”
LUK,Evangelio Segun Lukas,Lukas,NT,11,50,"P'esei e hendenan di e generashon akí mester paga pa e sanger dramá di tur profeta ku a muri, for di kuminsamentu di mundu te awor."
LUK,Evangelio Segun Lukas,Lukas,NT,11,51,"For di sanger di Abel te ku sanger di Zakarías, ku nan a mata entre altá i santuario. Sí, Mi ta sigurá boso ku e generashon akí lo ta responsabel pa tur e kosnan akí."
LUK,Evangelio Segun Lukas,Lukas,NT,11,52,"Ai di boso, ekspertonan di lei, pasobra boso a poderá di yabi pa habri e porta pa yega na konosementu. Boso mes no a drenta paden i boso a stroba otro hende di drenta tambe!’"
LUK,Evangelio Segun Lukas,Lukas,NT,11,53,"Ora Hesus a kita bai for di ei, e fariseonan i e dòktornan di lei a bira mashá hostil kontra djE i nan a atak'É ku pregunta,"
LUK,Evangelio Segun Lukas,Lukas,NT,11,54,pa nan gar'É ta bisa algu robes.
LUK,Evangelio Segun Lukas,Lukas,NT,12,1,"Miéntras míles di hende tabata basha bini huntu te ku nan tabata trapa riba otro su pia, Hesus a kuminsá papia ku su disipelnan promé. El a bisa nan: ‘Warda boso kurpa di zürdeg di e fariseonan, Mi ke men nan hipokresia!"
LUK,Evangelio Segun Lukas,Lukas,NT,12,2,Tur loke ta tapá lo ta deskubrí; lo saka tur sekreto pone na kla.
LUK,Evangelio Segun Lukas,Lukas,NT,12,3,"Tur loke boso a bisa den skuridat, hende lo tende di dia kla. Tur loke boso a bisa ketu ketu den boso kamber privá, nan lo grita na bos altu for di riba dak!"
LUK,Evangelio Segun Lukas,Lukas,NT,12,4,"Mi ta bisa boso, mi amigunan, no tene miedu di esnan ku por mata kurpa di hende, ma despues no por hasi nada pió ku esei."
LUK,Evangelio Segun Lukas,Lukas,NT,12,5,"Lo Mi mustra boso ken boso mester tin miedu di dje: Tene miedu di esun ku despues di a mata, tin outoridat pa tira hende den fièrnu tambe. Sí, tene miedu di djE!"
LUK,Evangelio Segun Lukas,Lukas,NT,12,6,No ta pa sinku plaka ta bende sinku para chikí tòg? Ma Dios no ta lubidá niun di nan.
LUK,Evangelio Segun Lukas,Lukas,NT,12,7,"Sí, asta tur boso drachinan di kabei ta kontá. No tene miedu anto, pasobra boso ta bal mas ku hopi para!"
LUK,Evangelio Segun Lukas,Lukas,NT,12,8,"Mi ta bisa boso: Si kualke hende deklará públikamente ku e ta na mi banda, Yu di hende tambe lo deklará ku E ta na su banda dilanti di Dios su angelnan."
LUK,Evangelio Segun Lukas,Lukas,NT,12,9,"Ma esun ku nenga di konosé Mi públikamente, Yu di hende tambe lo nenga di konos'é dilanti di Dios su angelnan."
LUK,Evangelio Segun Lukas,Lukas,NT,12,10,"Ken ku bisa algu kontra Yu di hende, lo haña pordon. Ma esun ku blasfemá Spiritu Santu, lo no haña pordon!"
LUK,Evangelio Segun Lukas,Lukas,NT,12,11,"Ora nan hiba boso pa husga boso den snoa òf dilanti di nan lidernan i nan gobernantenan, no preokupá kon boso lo defendé boso mes òf kiko boso lo bisa."
LUK,Evangelio Segun Lukas,Lukas,NT,12,12,Pasobra Spiritu Santu lo siña boso na e momento ei kiko boso mester bisa.’
LUK,Evangelio Segun Lukas,Lukas,NT,12,13,"Un hòmber den e multitut a bisa Hesus: ‘Maestro, bisa mi ruman pa e parti e herensia ku mi tata a laga pa nos.’"
LUK,Evangelio Segun Lukas,Lukas,NT,12,14,"Hesus a kontest'é: ‘Hòmber, ta ken a duna Mi derecho pa ta boso hues òf pa partié entre boso?’"
LUK,Evangelio Segun Lukas,Lukas,NT,12,15,"Despues Hesus a bisa nan tur: ‘Tene kuidou i warda boso mes di tur sorto di avarisia, pasobra no ta importá kon riku un hende ta, e no tin su mes bida den su man.’"
LUK,Evangelio Segun Lukas,Lukas,NT,12,16,E ora ei El a konta nan e siguiente parábola: ‘Tabatin un hòmber riku ku kunuku ku tabata duna bon kosecha.
LUK,Evangelio Segun Lukas,Lukas,NT,12,17,El a pensa den su mes: “Kiko mi mester hasi? Pasobra mi no sa unda mi tin ku pone mi kosecha.”
LUK,Evangelio Segun Lukas,Lukas,NT,12,18,"El a pensa: “Bo sa kiko, mi ta bai laga tumba mi mangasinanan i traha otro mas grandi ainda; eiden mi por pone mi trigo i mi otro kosnan."
LUK,Evangelio Segun Lukas,Lukas,NT,12,19,"E ora ei mi por bisa mi mes: Mi amigu, awor akí bo tin hopi kos bon poné un banda pa hopi aña benidero. Sosegá bo kurpa numa; kome, bebe i gosa!”"
LUK,Evangelio Segun Lukas,Lukas,NT,12,20,"Ma Dios a bis'é lo siguiente: “Hende bobo! Awe nochi mes, bo mester entregá bo bida. E ora ei, pa ken e kosnan ku bo a pone un banda, lo keda?” ’"
LUK,Evangelio Segun Lukas,Lukas,NT,12,21,"Hesus a terminá bisando: ‘Asin'akí ta pasa ku hende ku ta montoná rikesa, ma no ta riku den bista di Dios.’"
LUK,Evangelio Segun Lukas,Lukas,NT,12,22,"Hesus a bisa su disipelnan: ‘Ta p'esei Mi ta bisa boso: no preokupá pa boso bida, esta kiko kome òf kua paña bisti."
LUK,Evangelio Segun Lukas,Lukas,NT,12,23,Pasobra bida ta bal muchu mas ku kuminda i kurpa mas ku paña.
LUK,Evangelio Segun Lukas,Lukas,NT,12,24,"Wak e rafnan na shelu; nan no ta sembra ni kosechá, ni nan no tin mangasina òf depósito. Dios ta duna nan di kome i boso ta bal muchu mas ku para!"
LUK,Evangelio Segun Lukas,Lukas,NT,12,25,Kua di boso lo por rèk su bida niun krenchi si e preokupá?
LUK,Evangelio Segun Lukas,Lukas,NT,12,26,"Si boso no por hasi ni algu chikí asina, pakiko wòri pa sobrá kos?"
LUK,Evangelio Segun Lukas,Lukas,NT,12,27,"Paga tinu kon e flornan di mondi ta krese. Nan no ta hasi trabou ni traha paña. Sinembargo Ami ta bisa boso ku ni rei Salomon, den tur su grandesa, no tabata bisti bon manera un di nan."
LUK,Evangelio Segun Lukas,Lukas,NT,12,28,"Si ta asin'ei Dios ta bisti flor di mondi ku awe t'ei pero mañan ta bai tirá den fòrnu, kuantu mas lo E bisti boso, hende di poko fe!"
LUK,Evangelio Segun Lukas,Lukas,NT,12,29,No tormentá boso mes kontinuamente ku pensamentu tokante kiko kome i bebe.
LUK,Evangelio Segun Lukas,Lukas,NT,12,30,Ta e paganonan riba e mundu akí ta kore tras di tur e kosnan akí. Boso Tata sa ku boso tin mester di e kosnan akí.
LUK,Evangelio Segun Lukas,Lukas,NT,12,31,Buska reino di Dios i boso ta haña e sobrá kosnan akí aserka.
LUK,Evangelio Segun Lukas,Lukas,NT,12,32,"No tene miedu, trupa chikí di karné, pasobra boso Tata a haña ta bon di duna boso e reino."
LUK,Evangelio Segun Lukas,Lukas,NT,12,33,"Bende boso propiedat i duna hende pober e sèn; buska saku di plaka ku no ta bira bieu, yená ku rikesa inagotabel den shelu. Ladron no por yega serka dje ni mòt no por destruyé."
LUK,Evangelio Segun Lukas,Lukas,NT,12,34,"Pasobra kaminda boso rikesa ta, ei boso kurason tambe ta."
LUK,Evangelio Segun Lukas,Lukas,NT,12,35,"Sea prepará, ku lomba fahá i boso lampi sendé!"
LUK,Evangelio Segun Lukas,Lukas,NT,12,36,Hasi manera hende ku ta warda nan shon bini kas for di un fiesta di kasamentu pa ora e bati nan habri mesora p'e.
LUK,Evangelio Segun Lukas,Lukas,NT,12,37,"Felis ta e kriánan ku nan shon haña lantá i prepará, ora e bini bèk! Mi ta sigurá boso: e shon lo faha su lomba, pone nan sinta na mesa i e mes lo sirbi nan."
LUK,Evangelio Segun Lukas,Lukas,NT,12,38,"Esta felis nan lo ta, si e haña nan lantá i prepará sea ku e bini meimei di anochi òf asta mas lat ainda!"
LUK,Evangelio Segun Lukas,Lukas,NT,12,39,"Komprondé e kos akí bon: si doño di kas tabata sa ki ora ladron ta bini, lo e no a lag'é kibra drenta den su kas."
LUK,Evangelio Segun Lukas,Lukas,NT,12,40,"Boso tambe sea semper prepará, pasobra Yu di hende ta bini un ora ku boso no ta sper'É.’"
LUK,Evangelio Segun Lukas,Lukas,NT,12,41,"Pedro a bisa Hesus: ‘Señor, ta pa nos so e parábola ei ta, òf e ta konta pa tur hende?’"
LUK,Evangelio Segun Lukas,Lukas,NT,12,42,"Señor a kontest'é: ‘Ken anto lo ta e kriá fiel i sabí ku su shon ta pone na kabes di su kas, pa duna e otro kriánan nan kuminda na e ora adekuá?"
LUK,Evangelio Segun Lukas,Lukas,NT,12,43,"Felis e kriá ei lo ta, si su shon yega hañ'é ta hasi esei, ora e yega kas."
LUK,Evangelio Segun Lukas,Lukas,NT,12,44,Enberdat Mi ta bisa boso: e shon lo dun'é outoridat riba tur su propiedatnan.
LUK,Evangelio Segun Lukas,Lukas,NT,12,45,"Ma si e kriá ei pensa den su mes: “Mi señor ta tarda pa bini kas”, i e kuminsá bati e otro kriánan, si e usa su tempu pa kome i bebe burachi,"
LUK,Evangelio Segun Lukas,Lukas,NT,12,46,"su shon lo bolbe un dia ku e kriá no sa ni ta sper'é. Lo e kap e kriá na pida pida i pon'é den un lugá destiná p'e, serka e inkrédulonan."
LUK,Evangelio Segun Lukas,Lukas,NT,12,47,"E kriá ku sa kiko su shon ke pa e hasi i keda sin hasié òf keda sin prepará su mes, lo haña un bon halá di sota."
LUK,Evangelio Segun Lukas,Lukas,NT,12,48,"Ma e kriá ku no tabata sa kiko su shon ke pa e hasi i hasi loke meresé kastigu, lo haña un halá di sota leve. Ta eksigí hopi di esun ku a haña hopi; ta eksigí muchu mas ainda di esun ku a haña hopi mas konfiá na dje!"
LUK,Evangelio Segun Lukas,Lukas,NT,12,49,Mi a bini pa sende mundu na kandela i Mi tin mashá gana pa e kandela kuminsá kima pa kaba.
LUK,Evangelio Segun Lukas,Lukas,NT,12,50,"Mi tin ku risibí un boutismo di sufrimentu i Mi ta keda den ansha, te ora e tuma lugá."
LUK,Evangelio Segun Lukas,Lukas,NT,12,51,"Boso ta pensa ku ta pas Mi a bin trese riba mundu, no? Nò, no ta pas, ma divishon Mi a bin trese!"
LUK,Evangelio Segun Lukas,Lukas,NT,12,52,"Pasobra for di awor un kas di sinku hende, lo ta dividí; tres kontra dos i dos kontra tres!"
LUK,Evangelio Segun Lukas,Lukas,NT,12,53,"Tata lo lanta kontra yu hòmber, yu hòmber kontra tata; Mama lo lanta kontra yu muhé, yu muhé kontra mama; suegra grandi kontra suegra i suegra kontra suegra grandi.’"
LUK,Evangelio Segun Lukas,Lukas,NT,12,54,"Hesus a bisa e multitut: ‘Ora boso mira nubia ta bini for di wèst, boso ta kore bisa ku un áwaseru fuerte ta bin kai i awa ta kai tambe."
LUK,Evangelio Segun Lukas,Lukas,NT,12,55,"Ora boso sinti bientu di zùit supla, boso ta bisa ku ta bai hasi kalor i ta hasi kalor tambe."
LUK,Evangelio Segun Lukas,Lukas,NT,12,56,"Hipókritanan! Boso por studia señalnan na tera i den shelu pa bisa kon wer lo ta, ma e señalnan ku ta tuma lugá den e tempu akí boso no ta komprondé!"
LUK,Evangelio Segun Lukas,Lukas,NT,12,57,Pakiko boso no ta husga pa boso mes kiko ta bon?
LUK,Evangelio Segun Lukas,Lukas,NT,12,58,"Ora bo ta na kaminda pa korte huntu ku esun ku tin un keho kontra bo, hasi esfuerso pa bo regla e asuntu kuné. Pa e no tin nod'i lastra bo, hiba dilanti di hues ku lo entregá bo den man di guardia i e lo tira bo den prizòn."
LUK,Evangelio Segun Lukas,Lukas,NT,12,59,"Mi ta bisa bo: lo bo no sali for di einan, te ora bo kaba di paga delaster un sèn chikí!’"
LUK,Evangelio Segun Lukas,Lukas,NT,13,1,"Den e tempu ei algun hende a yega i a konta Hesus tokante e galileonan, ku Pilato a laga mata ora nan tabata ofresé sakrifisio; nan sanger a meskla ku esun di e bestianan."
LUK,Evangelio Segun Lukas,Lukas,NT,13,2,"El a kontestá nan: ‘Boso ta pensa ku e galileonan ei tabata mas pekadó ku tur otro galileo, pasobra esei a pasa ku nan?"
LUK,Evangelio Segun Lukas,Lukas,NT,13,3,"Apsolutamente ku nò! Ma si boso no kombertí, boso tur lo kaba na nada meskos ku nan."
LUK,Evangelio Segun Lukas,Lukas,NT,13,4,"Òf boso ta pensa ku e diesocho hendenan ku a muri ora ku toren di Siloam a basha aden, tabata mas kulpabel ku tur otro habitante di Herusalèm?"
LUK,Evangelio Segun Lukas,Lukas,NT,13,5,"Apsolutamente ku nò! Ma si boso no kombertí, boso tur lo kaba na nada meskos ku nan.’"
LUK,Evangelio Segun Lukas,Lukas,NT,13,6,"El a konta nan e parábola akí: ‘Un hende tabatin un palu di figo den su hòfi di wendrùif. El a bin mira si tabatin fruta na dje, ma e no a haña nada."
LUK,Evangelio Segun Lukas,Lukas,NT,13,7,E ora ei el a bisa su fitó: “Ya ta di tres aña ku mi ta bin wak si e palu akí tin fruta i mi n' ta haña nada. Kap e basha abou numa. Pakiko lag'é sigui probechá di bon tera?”
LUK,Evangelio Segun Lukas,Lukas,NT,13,8,"E fitó a bis'é: “Señor, lag'é palu e aña akí; lo mi plug e tera rònt di dje i pone mèst."
LUK,Evangelio Segun Lukas,Lukas,NT,13,9,"Si e karga fruta otro aña, ta bon; si no, kap e numa.” ’"
LUK,Evangelio Segun Lukas,Lukas,NT,13,10,Un bia Hesus tabata siña e hendenan den un snoa.
LUK,Evangelio Segun Lukas,Lukas,NT,13,11,Ei tabatin un señora ku pa diesocho aña kaba tabata sufri di un spiritu ku tabata hasié malu. E tabata kana tur doblá i no por a lanta para règt riba su kurpa.
LUK,Evangelio Segun Lukas,Lukas,NT,13,12,"Hesus a mir'é i bis'é: ‘Señora, bo ta liberá di bo malesa!’"
LUK,Evangelio Segun Lukas,Lukas,NT,13,13,El a pone man riba dje i inmediatamente e señora a hisa lomba i a alabá Dios.
LUK,Evangelio Segun Lukas,Lukas,NT,13,14,"Ma e kabes di snoa ku tabata rabiá ku Hesus, pasobra El a kura hende riba dia di sabat, a bisa e multitut: ‘Tin seis dia pa hasi trabou. Bini riba un di e seis dianan ei pa haña sanashon i no riba sabat.’"
LUK,Evangelio Segun Lukas,Lukas,NT,13,15,"Señor a kontestá: ‘Hipókritanan! Boso kada un no ta lòs boso bue òf buriku, pa lag'é bai bebe awa riba sabat?"
LUK,Evangelio Segun Lukas,Lukas,NT,13,16,"Anto Mi ke puntra boso: no ta korekto pa, riba dia di sabat, liberá e muhé akí, un desendiente di Abraham, ku satanas tabatin mará pa diesocho aña?’"
LUK,Evangelio Segun Lukas,Lukas,NT,13,17,"Ora El a papia asina, tur esnan ku tabata kontra djE, a haña bèrgwensa. Ma henter e multitut a bira hopi kontentu pa motibu di tur e obranan maravioso ku Hesus tabata hasi."
LUK,Evangelio Segun Lukas,Lukas,NT,13,18,Hesus a sigui bisa: ‘Kiko reino di Dios parse? Ku kiko lo Mi kompará reino di Dios?
LUK,Evangelio Segun Lukas,Lukas,NT,13,19,E parse un pipita di mòster ku un hende a sembra den su kurá; el a krese bira un palu i para na shelu a traha nèshi den su takinan.’
LUK,Evangelio Segun Lukas,Lukas,NT,13,20,Tambe El a bisa: ‘Ku kiko lo Mi kompará reino di Dios?
LUK,Evangelio Segun Lukas,Lukas,NT,13,21,E parse e zürdeg ku un muhé a hinka den tres midí di hariña te ora henter e zürdeg a plama den henter e mansa.’
LUK,Evangelio Segun Lukas,Lukas,NT,13,22,"Na kaminda pa Herusalèm, Hesus tabata pasa dor di e siudatnan i e pueblonan kaminda e tabata duna siñansa."
LUK,Evangelio Segun Lukas,Lukas,NT,13,23,"Un hende a puntra Hesus: ‘Señor, ta poko hende so ta haña salbashon?’ Hesus a bisa e hendenan:"
LUK,Evangelio Segun Lukas,Lukas,NT,13,24,"‘Hasi boso máksimo esfuerso pa boso pasa dor di e porta smal, pasobra Mi ta bisa boso: hopi lo purba drenta, ma nan no ta logra."
LUK,Evangelio Segun Lukas,Lukas,NT,13,25,"For di momento ku doño di kas lanta sera porta, boso tin ku keda pafó. Boso ta bati riba e porta i grita: “Señor, habri porta!” i lo E kontestá: “Mi no konosé boso. Di unda boso a bini?”"
LUK,Evangelio Segun Lukas,Lukas,NT,13,26,"Anto boso lo bis'É: “Nos a kome i bebe huntu ku bo, i den nos kayanan bo a siña e hendenan.”"
LUK,Evangelio Segun Lukas,Lukas,NT,13,27,"Anto lo E bisa boso: “Mi no konosé boso. Di unda boso a bini? Bai fo'i Mi, hasidónan di maldat!”"
LUK,Evangelio Segun Lukas,Lukas,NT,13,28,"Lo tin yoramentu i mordementu di djente, ora boso mira Abraham, Isak i Yakob i tur e profetanan den reino di Dios, miéntras boso ta bai tirá pafó."
LUK,Evangelio Segun Lukas,Lukas,NT,13,29,"E ora ei fo'i ost i wèst, nort i zùit hende lo bini pa tuma nan lugá na mesa den reino di Dios."
LUK,Evangelio Segun Lukas,Lukas,NT,13,30,"I kòrda bon, tin di esnan ku ta delaster awor akí, ku lo ta promé, i tin di esnan ku ta promé, ku lo ta delaster.’"
LUK,Evangelio Segun Lukas,Lukas,NT,13,31,Na e momentonan ei algun fariseo a bini serka djE. Nan a bis'É: ‘Mihó bo bai for di aki; Heródes ta buska bo pa mata!’
LUK,Evangelio Segun Lukas,Lukas,NT,13,32,El a kontestá nan: ‘Bai bisa e zoro ei: awe i mañan Mi ta saka spiritu malu i kura hende; di tres dia Mi ta kla.
LUK,Evangelio Segun Lukas,Lukas,NT,13,33,"Ma awe, mañan i ótromañan Mi mester sigui biaha, pasobra no ta pas pa un profeta muri pafó di Herusalèm."
LUK,Evangelio Segun Lukas,Lukas,NT,13,34,"Herusalèm, o Herusalèm! Abo ku ta mata e profetanan i piedra e mensaheronan ku Dios a manda serka bo. Kuantu be Mi no a deseá di hunta bo hendenan, manera un mama galiña ta hala su puitunan bou di su ala. Ma bo no a laga Mi."
LUK,Evangelio Segun Lukas,Lukas,NT,13,35,"Boso tèmpel lo keda bandoná. Mi ta bisa boso: Boso lo no mira Mi mas, te ora e tempu yega pa boso bisa: “Bendishoná ta Esun ku ta bini den nòmber di Señor!”’"
LUK,Evangelio Segun Lukas,Lukas,NT,14,1,Un sabat Hesus a bai kome na kas di un lider di fariseo; nan tabata ten'É bon na bista.
LUK,Evangelio Segun Lukas,Lukas,NT,14,2,Diripiente un hòmber ku dewater a bin para su dilanti.
LUK,Evangelio Segun Lukas,Lukas,NT,14,3,E ora ei Hesus a puntra e ekspertonan di lei i e fariseonan: ‘Ta pèrmití pa kura un hende riba sabat òf nò?’
LUK,Evangelio Segun Lukas,Lukas,NT,14,4,"Ma nan a keda ketu. Hesus a tene e hòmber su man, kur'é i lag'é bai."
LUK,Evangelio Segun Lukas,Lukas,NT,14,5,"E ora ei El a bisa nan: ‘Kua di boso lo no saka su yu hòmber òf su bue mesora fo'i pos, maske e kai aden riba sabat?’"
LUK,Evangelio Segun Lukas,Lukas,NT,14,6,Nan no por a bisa nada.
LUK,Evangelio Segun Lukas,Lukas,NT,14,7,"Ora Hesus a mira kon e invitadonan tabata buska pa sinta na lugá di honor, El a duna nan un komparashon:"
LUK,Evangelio Segun Lukas,Lukas,NT,14,8,"‘Ora nan kombidá bo na un kasamentu, no bai sinta na e lugá di honor. Podisé esun ku a kombidá bo, tin un otro invitado mas importante ku bo."
LUK,Evangelio Segun Lukas,Lukas,NT,14,9,"Anto e ora ei lo e bini serka bo i bisa: “Lanta bo duna e hende akí bo lugá.” Yen di bèrgwensa, bo mester bai sinta patras e ora ei."
LUK,Evangelio Segun Lukas,Lukas,NT,14,10,"Mihó, ora nan kombidá bo, bo bai sinta patras. E anfitrion lo bini serka bo i bisa bo: “Amigu, hala bo bin sinta mas dilanti.” Den bista di esnan sintá na mesa huntu ku bo esei lo ta un honor."
LUK,Evangelio Segun Lukas,Lukas,NT,14,11,"Pasobra tur hende ku alsa su mes, lo ta humiliá, ma esun ku humiliá su mes, lo ta alsá!’"
LUK,Evangelio Segun Lukas,Lukas,NT,14,12,"Tambe Hesus a bisa esun ku a kombid'É: ‘Ora bo tene un fiesta di komementu mèrdia òf anochi, no kombidá bo amigu, ruman, famia, òf bo bisiñanan ku tin plaka. Pasobra nan na nan turno tambe lo kombidá bo, pa hasi algu bèk pa bo."
LUK,Evangelio Segun Lukas,Lukas,NT,14,13,"Ora bo tene fiesta, mihó bo kombidá hende pober, mankaron, koho i siegu."
LUK,Evangelio Segun Lukas,Lukas,NT,14,14,Lo ta un legria pa bo ku nan no por hasi nada bèk. Pasobra lo bo haña bo rekompensa dia e hustunan lanta fo'i morto.’
LUK,Evangelio Segun Lukas,Lukas,NT,14,15,"Ora un di esnan ku tabata na mesa a tende kiko Hesus a bisa, el a bis'É: ‘Ki legria ta pa un hende por kome den reino di Dios!’"
LUK,Evangelio Segun Lukas,Lukas,NT,14,16,"Hesus a bis'é: ‘Un dia un hende a tene un gran komementu, kaminda el a kombidá hopi hende."
LUK,Evangelio Segun Lukas,Lukas,NT,14,17,"Ora ku e momento a yega pa kuminsá ku e bankete, el a manda su kriá bisa e invitadonan: “Bini numa, tur kos ta kla.”"
LUK,Evangelio Segun Lukas,Lukas,NT,14,18,Ma tur e invitadonan a kuminsá diskulpá nan mes. Un di: “Mi a kumpra un kunuku i mi tin ku bai wak e urgentemente; por fabor despensá mi.”
LUK,Evangelio Segun Lukas,Lukas,NT,14,19,"Un otro a bisa: “Mi a kumpra sinku par di bue i mi ta na kaminda pa tèst nan. Por fabor, despensá mi.”"
LUK,Evangelio Segun Lukas,Lukas,NT,14,20,Un otro a bisa: “Mi a kaba di kasa i p'esei mi no por bini.”
LUK,Evangelio Segun Lukas,Lukas,NT,14,21,"Ora e kriá a yega kas, e kriá a pone su shon na altura di tur kos. E shon a rabia; el a bisa e kriá: “Hasi lihé! Drenta kayanan i hanchinan di siudat i trese hende pober, mankaron, siegu i koho aki den.”"
LUK,Evangelio Segun Lukas,Lukas,NT,14,22,"Despues di un ratu e kriá a bisa su shon: “Señor, a kumpli ku bo òrdu, ma tòg a sobra lugá!”"
LUK,Evangelio Segun Lukas,Lukas,NT,14,23,"E shon a bis'é: “Subi kaminda grandi, bai den kunuku i insistí pa e hendenan drenta paden, pa mi kas por yena."
LUK,Evangelio Segun Lukas,Lukas,NT,14,24,"Pasobra mi ta sigurá boso: niun di e hendenan ku mi a invitá promé, lo no purba nada di mi bankete!” ’"
LUK,Evangelio Segun Lukas,Lukas,NT,14,25,Un multitut grandi di hende tabata kana Hesus su tras. El a bira kara mira nan i bisa:
LUK,Evangelio Segun Lukas,Lukas,NT,14,26,"‘Esun ku bini serka Mi, mester distansiá su mes di su mama i tata, su kasá i su yunan, su ruman hòmber i ruman muhé; asta di su mes bida. Sino e no por ta mi disipel!"
LUK,Evangelio Segun Lukas,Lukas,NT,14,27,"E mester karga su krus i sigui Mi, sino e no por ta mi disipel."
LUK,Evangelio Segun Lukas,Lukas,NT,14,28,"Si un di boso ke traha un toren, e n' ta sinta promé pa konta kuantu sèn e ta salié i wak si e por kab'é?"
LUK,Evangelio Segun Lukas,Lukas,NT,14,29,"Pasobra si e pone e fundeshi so, sin kaba e trabou, tur hende ku mir'é ta harié!"
LUK,Evangelio Segun Lukas,Lukas,NT,14,30,"Nan lo bisa: “E hòmber a kuminsá un trabou, sin por a kab'é.”"
LUK,Evangelio Segun Lukas,Lukas,NT,14,31,"Òf si un rei sali bai bringa kontra un otro rei, e n' ta sinta konsultá promé si e ta sufisientemente fuerte ku su dies mil hòmber, pa enfrentá esun ku ta bini riba dje ku binti mil hòmber?"
LUK,Evangelio Segun Lukas,Lukas,NT,14,32,"Si e mira ku no por, e ta manda un representante ora esun aya ta leu ainda, pa informá kua ta e kondishonnan pa sera pas."
LUK,Evangelio Segun Lukas,Lukas,NT,14,33,"Asin'ei boso kada un mester entregá tur loke boso ta poseé, sino boso no por ta mi disipel."
LUK,Evangelio Segun Lukas,Lukas,NT,14,34,"Enberdat, salu ta un kos útil. Ma si salu mes pèrdè smak, ta ku kiko ta dun'é stansha atrobe?"
LUK,Evangelio Segun Lukas,Lukas,NT,14,35,"E ora ei e salu no ta sirbi ni pa tira riba tera ni den mèst; mester tir'é afó. Esun ku tin orea, tende!’"
LUK,Evangelio Segun Lukas,Lukas,NT,15,1,Tur kobradó di belasting i otro pekadó tabata bini serka djE pa skucha su palabranan.
LUK,Evangelio Segun Lukas,Lukas,NT,15,2,Ma e fariseonan i e dòktornan di lei tabata murmurá i bisa: ‘E hòmber akí ta risibí pekadó i e ta kome huntu ku nan tambe!’
LUK,Evangelio Segun Lukas,Lukas,NT,15,3,E ora ei Hesus a konta nan e siguiente parábola:
LUK,Evangelio Segun Lukas,Lukas,NT,15,4,"‘Si un di boso tin 100 karné, anto e pèrdè un, akaso e no ta laga e 99 karnénan nan so patras den mondi, pa bai buska esun pèrdí te ora e hañ'é?"
LUK,Evangelio Segun Lukas,Lukas,NT,15,5,"Ora e hañ'é, e ta pon'é kontentu riba su skouder"
LUK,Evangelio Segun Lukas,Lukas,NT,15,6,"i ora e yega kas, e ta yama su amigu i bisiñanan i bisa nan: “Kompartí mi legria; mi a haña mi karné pèrdí!”"
LUK,Evangelio Segun Lukas,Lukas,NT,15,7,Mi ta bisa boso: asina lo tin mas legria den shelu pa ún pekadó ku kombertí ku pa 99 hende hustu ku no tin mester di kombertí.
LUK,Evangelio Segun Lukas,Lukas,NT,15,8,"Òf ta kua muhé, ku pèrdè un di su dies monedanan di plata, no ta sende lampi, bari kas i buska ku mashá kuidou te ora e haña esun ku el a pèrdè?"
LUK,Evangelio Segun Lukas,Lukas,NT,15,9,"Anto ora e hañ'é, e ta yama su amigunan i su bisiñanan huntu i bisa: “Kompartí mi legria: mi a haña e moneda ku mi a pèrdè!”"
LUK,Evangelio Segun Lukas,Lukas,NT,15,10,"Mi ta bisa boso: asina tambe e angelnan di Dios lo tin goso, ora ún pekadó kombertí.’"
LUK,Evangelio Segun Lukas,Lukas,NT,15,11,Tambe Hesus a konta nan e siguiente historia: ‘Tabatin un tata ku dos yu hòmber.
LUK,Evangelio Segun Lukas,Lukas,NT,15,12,"E yu di mas chikí a bis'é: “Tata, duna mi e parti di propiedat ku ta toka mi.” E tata a parti su propiedat entre e dos yunan."
LUK,Evangelio Segun Lukas,Lukas,NT,15,13,"No muchu tempu despues, e yu di mas chikí a bai un tera leu ku tur loke e tabatin, kaminda el a dispidí tur kos hibando un bida parotin."
LUK,Evangelio Segun Lukas,Lukas,NT,15,14,"Ora el a keda planbarí, hamber grandi a kuminsá reina den e pais ei i e tambe tabata pasa nesesidat."
LUK,Evangelio Segun Lukas,Lukas,NT,15,15,"El a dualu rònt te dia el a drenta servisio serka un di e habitantenan di e pais, ku a mand'é kunuku bai kuida porko."
LUK,Evangelio Segun Lukas,Lukas,NT,15,16,"E tabatin mashá gana di yena su barika ku e kaskanan ku e porkonan tabata kome, ma niun hende no tabata dun'é nada."
LUK,Evangelio Segun Lukas,Lukas,NT,15,17,"E ora ei, el a bini bei i bisa: “Hopi trahadó di mi tata tin kuminda na abundansia, anto ami ta muri di hamber aki!"
LUK,Evangelio Segun Lukas,Lukas,NT,15,18,"Mi ta bai bèk serka mi tata, i mi ta bis'é: Tata, mi a peka kontra Dios i kontra bo."
LUK,Evangelio Segun Lukas,Lukas,NT,15,19,Mi no ta digno mas di ta bo yu; trata mi manera un di bo trahadónan.”
LUK,Evangelio Segun Lukas,Lukas,NT,15,20,"El a lanta bai serka su tata. Su tata a mir'é ta bini djaleu; el a haña duele di dje. E tata a kore bai serka dje, bras'é i sunch'e."
LUK,Evangelio Segun Lukas,Lukas,NT,15,21,"E yu a bisa su tata: “Tata, mi a peka kontra Dios i kontra bo. Mi no ta digno mas di ta bo yu.”"
LUK,Evangelio Segun Lukas,Lukas,NT,15,22,"Ma e tata a bisa su kriánan: “Hasi lihé, trese e mantel di mas bunita i bistiéle, pone un renchi na su dede i sapatu na su pia."
LUK,Evangelio Segun Lukas,Lukas,NT,15,23,"Buska e bisé gòrdá, mat'é i laga nos kome i selebrá."
LUK,Evangelio Segun Lukas,Lukas,NT,15,24,Pasobra e yu di mi akí tabata morto i awor e ta bibu atrobe; e tabata pèrdí i awor a hañ'é bèk!” I fiesta a kuminsá!
LUK,Evangelio Segun Lukas,Lukas,NT,15,25,"Pero e yu mayó tabata den kunuku ainda i ora el a yega serka di kas, el a tende muzik i baliamentu."
LUK,Evangelio Segun Lukas,Lukas,NT,15,26,El a yama un dje kriánan i puntr'é ta kiko tabata sosodé.
LUK,Evangelio Segun Lukas,Lukas,NT,15,27,E kriá a kontest'é: “Bo ruman hòmber a bini bèk i bo tata a laga mata e bisé gòrdá pasobra el a haña su yu sano i salvo bèk.”
LUK,Evangelio Segun Lukas,Lukas,NT,15,28,E ora ei e ruman mayó a rabia i nenga di bai paden. Su tata a bini pafó bin rog'é pa e drenta.
LUK,Evangelio Segun Lukas,Lukas,NT,15,29,"El a kontestá su tata: “Tende un kos aki, mi a sirbi bo pa hopi aña; nunka mi no a desobedesé niun òrdu di bo! Ma ni un chubatu chikí bo no a yega di duna mi pa mi selebrá ku mi amigunan."
LUK,Evangelio Segun Lukas,Lukas,NT,15,30,"Ma ora e yu di bo ei, ku a malgastá bo poseshon ku muhé di bida a bini bèk, bo a laga mata e bisé gòrdá p'e!”"
LUK,Evangelio Segun Lukas,Lukas,NT,15,31,"E tata a bis'é: “Mi yu, abo semper ta serka mi i tur loke mi tin ta di bo."
LUK,Evangelio Segun Lukas,Lukas,NT,15,32,"Ta bon pa selebrá i bira kontentu, pasobra e ruman di bo akí tabata morto i awor e ta bibu atrobe; e tabata pèrdí i a hañ'é bèk.” ’"
LUK,Evangelio Segun Lukas,Lukas,NT,16,1,"Tambe Hesus a bisa su disipelnan lo siguiente: ‘Tabatin un sierto hòmber riku ku tabatin un atministradó. A sosodé ku nan a denunsiá e atministradó serka su shon, pasobra e tabata dispidí su propiedat."
LUK,Evangelio Segun Lukas,Lukas,NT,16,2,"E shon a yama su atministradó i bis'é: “Ta ki e kos ku mi a tende di bo ei? Duna mi kuenta i rason di bo maneho, pasobra asin'akí bo no por sigui traha pa mi.”"
LUK,Evangelio Segun Lukas,Lukas,NT,16,3,"E atministradó a pensa den su mes: “Kiko mi mester hasi, awor ku mi shon ta bai kita mi for di mi trabou di atministrashon? Kohe un piki koba buraku? Mi n' tin forsa pa hasi e kos ei! Òf mi mester kana pidi limosna? Mi tin bèrgwensa!"
LUK,Evangelio Segun Lukas,Lukas,NT,16,4,"Ahan! Mi sa kiko mi tin ku hasi pa sigurá ku ora e kita mi for di mi posishon, algun hende lo risibí mi den nan kas.”"
LUK,Evangelio Segun Lukas,Lukas,NT,16,5,El a bai yama e hendenan ku debe su shon un pa un. E promé el a bisa: “Kuantu bo debe mi shon?”
LUK,Evangelio Segun Lukas,Lukas,NT,16,6,"E kontesta tabata: “Shen barí di zeta di oleifi.” E atministradó a bis'é: “Tuma e resibu i kambi'é lihé, pone sinkuenta!”"
LUK,Evangelio Segun Lukas,Lukas,NT,16,7,"Despues el a informá serka un otro: “Abo ei, kuantu bo debe?” E kontesta tabata: “Shen saku di trigo.” E atministradó a bisa: “Tuma e resibu akí ku bo a traha, kambi'é pone ochenta!”"
LUK,Evangelio Segun Lukas,Lukas,NT,16,8,"E shon a elogiá astusia di e atministradó inhustu. Sí, asina ta: Hende ku ta sigui e mundu akí ta trata otro ku mas sabiduria ku hende ku ta sigui e lus."
LUK,Evangelio Segun Lukas,Lukas,NT,16,9,"Tambe Mi ta bisa boso: sera amistat ku yudansa di plaka deshonesto, pasobra ora esei faya boso, nan lo risibí boso den kas eterno."
LUK,Evangelio Segun Lukas,Lukas,NT,16,10,"Esun ku ta fiel ku kos chikí, lo ta fiel ku kos grandi i esun ku ta deshonesto ku kos chikí lo ta deshonesto ku kos grandi tambe."
LUK,Evangelio Segun Lukas,Lukas,NT,16,11,"Si boso no tabata di konfia ku rikesa deshonesto di e mundu akí, ken por konfia boso ku e rikesa berdadero?"
LUK,Evangelio Segun Lukas,Lukas,NT,16,12,"Anto si boso no tabata di konfia ku loke ta pertenesé na otro, ken lo a duna boso loke ta pertenesé na boso?"
LUK,Evangelio Segun Lukas,Lukas,NT,16,13,"Niun katibu di kas no por sirbi dos shon, pasobra òf e ta odia esun i stima e otro, òf e ta pega un na su kurason i menospresiá e otro. Boso no por sirbi Dios i plaka pareu.’"
LUK,Evangelio Segun Lukas,Lukas,NT,16,14,"Ora e fariseonan a tende loke El a bisa, nan a hasi bofon di djE, pasobra nan tabata stima plaka."
LUK,Evangelio Segun Lukas,Lukas,NT,16,15,"Hesus a bisa nan: ‘Boso ta hasi pa boso keda hustu den bista di hende, ma Dios konosé boso kurason; loke hende ta duna mashá balor, ta abominabel den bista di Dios!"
LUK,Evangelio Segun Lukas,Lukas,NT,16,16,Lei i profetanan ta konta te tempu di Huan Boutista. For di e tempu ei ta prediká reino di Dios i tur hende ta forsa drenta aden.
LUK,Evangelio Segun Lukas,Lukas,NT,16,17,Ta mas fásil pa shelu i tera pasa bai ku pa un pida chikí di un lèter ku ta den lei pasa bai.
LUK,Evangelio Segun Lukas,Lukas,NT,16,18,"Si un hòmber divorsiá su señora i kasa ku un otro hende, e ta kometé adulterio; i e hòmber ku kasa ku un muhé divorsiá, e hòmber ei tambe ta kometé adulterio."
LUK,Evangelio Segun Lukas,Lukas,NT,16,19,Un dia tabatin un hòmber riku. Su pañanan tabata di púrpura i di lenen fini; e tabata tene fiesta ku kosnan luhoso tur dia.
LUK,Evangelio Segun Lukas,Lukas,NT,16,20,"Na porta di su kas, tabatin un hòmber pober, yamá Lázaro, drumí. Lázaro su kurpa tabata habrí na yaga."
LUK,Evangelio Segun Lukas,Lukas,NT,16,21,"E tabatin gana di mata su hamber ku loke tabata kai for di e hòmber riku su mesa, ma ta kachó tabata bin lembe su yaganan."
LUK,Evangelio Segun Lukas,Lukas,NT,16,22,"Dia e hòmber pober a muri, angelnan a karg'é hiba banda di Abraham. E riku tambe a muri i nan a der'é."
LUK,Evangelio Segun Lukas,Lukas,NT,16,23,"For di den reino di morto, kaminda e tabata sufri hopi doló, e riku a hisa kara wak ariba, mira Abraham leu aya, ku Lázaro banda di dje."
LUK,Evangelio Segun Lukas,Lukas,NT,16,24,"El a yam'é bisa: “Tata Abraham, tene mizerikòrdia ku mi i manda Lázaro dòp su punta di dede den awa i freska mi lenga, pasobra mi ta den agonia den e kandela akí.”"
LUK,Evangelio Segun Lukas,Lukas,NT,16,25,"Ma Abraham a bis'é: “Mi yu, kòrda kuantu kos bon bo a haña tempu bo tabata na bida i kon malu Lázaro a pasa. Ma awor e ta risibí konsuelo aki i abo ta den agonia."
LUK,Evangelio Segun Lukas,Lukas,NT,16,26,"En todo kaso, tin un klof hundu ta separá nos fo'i bo, ke men si un hende di aki banda ke bai bo banda, e no por hasié; i niun hende di bo banda no por pasa bini aki serka nos.”"
LUK,Evangelio Segun Lukas,Lukas,NT,16,27,"E hòmber riku a bisa: “Tata, mi ta roga bo anto, manda Lázaro kas di mi tata."
LUK,Evangelio Segun Lukas,Lukas,NT,16,28,"Mi tin sinku ruman hòmber; lag'é atvertí nan seriamente, pa nan tambe no bin haña nan den e lugá di tormento akí!”"
LUK,Evangelio Segun Lukas,Lukas,NT,16,29,"Abraham a kontest'é: “Nan tin Moises i e Profetanan, laga nan tende di nan.”"
LUK,Evangelio Segun Lukas,Lukas,NT,16,30,"Ma el a bolbe kontestá: “Nò, tata Abraham; si un hende ku lanta for di morto bai serka nan, e ora ei nan lo kombertí!”"
LUK,Evangelio Segun Lukas,Lukas,NT,16,31,"Abraham a dun'é pa kontesta: “Si nan no ta tende ni di Moises ni dje profetanan, asta si un hende lanta for di morto esei tampoko lo no konvensé nan!” ’"
LUK,Evangelio Segun Lukas,Lukas,NT,17,1,"Hesus a bisa su disipelnan: ‘Tin kos ku ta pone hende kai den piká; esei ta inevitabel, ma ai di esun ku ta trese nan!"
LUK,Evangelio Segun Lukas,Lukas,NT,17,2,"Lo tabata mihó p'e, pa mara un piedra grandi di mulina rònt di su garganta i bent'é na laman, ku p'e laga un di e chikitunan akí kai den piká."
LUK,Evangelio Segun Lukas,Lukas,NT,17,3,"Boso mes, sea alerta! Si boso ruman peka, skual e i si e arepentí, pordon'é."
LUK,Evangelio Segun Lukas,Lukas,NT,17,4,"I si e peka kontra bo shete be riba un dia i bira bisa bo shete be: “Mi tin duele di loke mi a hasi”, bo mester pordon'é!’"
LUK,Evangelio Segun Lukas,Lukas,NT,17,5,E apòstelnan a bisa Señor Hesus: ‘Hasi nos fe krese.’
LUK,Evangelio Segun Lukas,Lukas,NT,17,6,"Anto Señor a bisa nan: ‘Si boso fe tabata mes grandi ku un pipita di mòster, boso lo a bisa e palu grandi akí: “Sali for di tera ku rais ku tur i planta bo mes den laman” e palu lo a tende di boso."
LUK,Evangelio Segun Lukas,Lukas,NT,17,7,"Kua di boso lo bisa boso kriá ku ta plug tera pafó òf kuida karné pa boso, ora e bini kas for di kunuku: “Bini mesora bin sinta na mesa”?"
LUK,Evangelio Segun Lukas,Lukas,NT,17,8,"Niun hende! Mas lihé e ta bis'é: “Prepará mi kuminda pa mi; faha bo lomba i sirbi mi, te ora mi kaba di kome i bebe. Despues bo tambe por kome i bebe.”"
LUK,Evangelio Segun Lukas,Lukas,NT,17,9,"Akaso e ta yama su kriá danki, pasobra el a hasi loke a mand'é?"
LUK,Evangelio Segun Lukas,Lukas,NT,17,10,"Meskos asina boso tambe mester bisa, ora boso a hasi tur loke a manda boso hasi: “Nos ta kriá inútil! Nos a djis kumpli ku nos deber!” ’"
LUK,Evangelio Segun Lukas,Lukas,NT,17,11,"Na kaminda pa Herusalèm, Hesus a pasa den e region entre Samaria i Galilea."
LUK,Evangelio Segun Lukas,Lukas,NT,17,12,"Ora El a drenta un pueblo, dies leproso a bin kontr'É i a keda pará na un distansia."
LUK,Evangelio Segun Lukas,Lukas,NT,17,13,"Nan a grita: ‘Hesus, maestro, tene mizerikòrdia ku nos!’"
LUK,Evangelio Segun Lukas,Lukas,NT,17,14,"Ora Hesus a mira nan, El a bisa: ‘Bai laga e saserdotenan mira boso.’ Segun nan tabata kana bai, nan a kura."
LUK,Evangelio Segun Lukas,Lukas,NT,17,15,"Un di nan a bira bèk, ora el a mira ku el a kura. E tabata alabá Dios na bos altu,"
LUK,Evangelio Segun Lukas,Lukas,NT,17,16,a tira su kurpa abou na suela dilanti di Hesus i gradisí Hesus. E hòmber ei tabata un samaritano.
LUK,Evangelio Segun Lukas,Lukas,NT,17,17,E ora ei Hesus a bisa: ‘No ta dies a kura? Na unda e nuebe sobránan a keda?
LUK,Evangelio Segun Lukas,Lukas,NT,17,18,Niun no por a bini bèk pa alabá Dios ku no ta e strañero akí?’
LUK,Evangelio Segun Lukas,Lukas,NT,17,19,El a bisa e hòmber: ‘Lanta bai numa; bo fe den Mi a salba bo!’
LUK,Evangelio Segun Lukas,Lukas,NT,17,20,E fariseonan a puntra Hesus ki dia reino di Dios lo bini. El a kontestá nan: ‘Reino di Dios no ta bini den un forma ku hende por mira.
LUK,Evangelio Segun Lukas,Lukas,NT,17,21,"Ni tampoko hende lo no por bisa: “At'é aki!” òf “At'é aya!”, pasobra mira, reino di Dios ta meimei di boso!’"
LUK,Evangelio Segun Lukas,Lukas,NT,17,22,Hesus a bisa su disipelnan: ‘Lo yega un tempu ku boso tin gana di mira un di e dianan di Yu di hende. Ma boso lo no mir'é.
LUK,Evangelio Segun Lukas,Lukas,NT,17,23,"Nan lo bisa boso: “Mira at'é aya!” òf “Mira, at'é aki!” No bai ni kore nan tras,"
LUK,Evangelio Segun Lukas,Lukas,NT,17,24,"pasobra manera welek ta kòrta den shelu di un horizonte pa otro, asina lo ta ku Yu di hende riba su dia."
LUK,Evangelio Segun Lukas,Lukas,NT,17,25,Ma promé E mester sufri hopi i keda rechasá pa hende di e generashon akí.
LUK,Evangelio Segun Lukas,Lukas,NT,17,26,"Manera a sosodé den tempu di Noe, asina lo pasa den dianan di Yu di hende."
LUK,Evangelio Segun Lukas,Lukas,NT,17,27,"Hende a keda kome i bebe; nan a kasa i a tuma otro pa kasá, te dia Noe a drenta arka i e diluvio, ku a kaba ku nan tur, a kuminsá."
LUK,Evangelio Segun Lukas,Lukas,NT,17,28,"Òf ta manera den tempu di Lòt; nan a kome i bebe, kumpra i bende, planta i lanta edifisio."
LUK,Evangelio Segun Lukas,Lukas,NT,17,29,"Ma dia Lòt a sali for di Sódoma, un yobida di kandela i suafel a kaba ku tur."
LUK,Evangelio Segun Lukas,Lukas,NT,17,30,Asina lo pasa dia Yu di hende manifestá su mes.
LUK,Evangelio Segun Lukas,Lukas,NT,17,31,"Esun ku ta sintá riba su dak di kas riba e dia ei, no mester baha bin kohe kosnan ku tin den kas abou. Esun ku ta den kunuku tampoko no mester bira bai bèk pa wak loke a keda atras."
LUK,Evangelio Segun Lukas,Lukas,NT,17,32,Kòrda riba kasá di Lòt!
LUK,Evangelio Segun Lukas,Lukas,NT,17,33,"Esun ku purba preservá su bida, lo pèrd'é i esun ku pèrd'é lo hañ'é di nobo."
LUK,Evangelio Segun Lukas,Lukas,NT,17,34,"Mi ta bisa boso, riba e anochi ei, si tin dos hòmber drumí riba kama, lo bai ku un i e otro ta keda atras."
LUK,Evangelio Segun Lukas,Lukas,NT,17,35,"Dos muhé lo mula maishi huntu, lo bai ku un i e otro ta keda atras.’ ["
LUK,Evangelio Segun Lukas,Lukas,NT,17,36,"Lo tin dos hòmber den kunuku; lo bai ku esun, i e otro ta keda atras.]"
LUK,Evangelio Segun Lukas,Lukas,NT,17,37,"E ora ei e disipelnan a puntra Hesus: ‘Na unda, Señor?’ El a duna nan pa kontesta: ‘Kaminda tin kadaver, ei warawara ta reuní!’"
LUK,Evangelio Segun Lukas,Lukas,NT,18,1,"Hesus a konta su disipelnan un parábola pa siña nan ku nan mester resa semper, sin deskurashá."
LUK,Evangelio Segun Lukas,Lukas,NT,18,2,"El a bisa nan: ‘Den un sierto siudat tabatin un hues ku no tabata teme Dios, ni e no tabata preokupá su kabes ku niun hende."
LUK,Evangelio Segun Lukas,Lukas,NT,18,3,Un biuda den mesun siudat tabata bini kada be serka dje i pidié: “Yuda mi haña mi derecho kontra mi kontrinkante!”
LUK,Evangelio Segun Lukas,Lukas,NT,18,4,"Durante largu tempu el a nenga di yud'é, ma despues e hues a bisa den su mes: “Mi no ta teme Dios ni mi no ta preokupá mi kabes ku niun hende tampoko,"
LUK,Evangelio Segun Lukas,Lukas,NT,18,5,"ma komo e muhé akí ta fèrfelá mi hopi, mi ta yud'é haña su derecho. Sino e ta keda molestiá mi te kaba ku mi.” ’"
LUK,Evangelio Segun Lukas,Lukas,NT,18,6,Señor a añadí: ‘Boso a tende loke e hues inhustu ei a bisa?
LUK,Evangelio Segun Lukas,Lukas,NT,18,7,"Akaso Dios lo no duna su eskohidonan ku ta sklama n'E di dia i anochi, nan derecho? Lo E no tarda pa yuda nan."
LUK,Evangelio Segun Lukas,Lukas,NT,18,8,"Mi ta bisa boso: E ta husga lihé na nan fabor. Ma ora Yu di hende bini bèk, lo E haña hende ku fe riba mundu?’"
LUK,Evangelio Segun Lukas,Lukas,NT,18,9,Hesus a konta e parábola akí pa hende ku tabata sinti nan sigur di nan mes bondat i tabata menospresiá tur sobrá hende.
LUK,Evangelio Segun Lukas,Lukas,NT,18,10,"El a bisa nan: ‘Un dia dos hòmber a subi bai tèmpel bai resa; un tabata fariseo, e otro tabata kobradó di belasting."
LUK,Evangelio Segun Lukas,Lukas,NT,18,11,"E fariseo a bai para e so i resa: “Dios, mi ta yama Bo danki ku mi no ta manera tur e otro hendenan; mi no ta golos pa kos, malbado, adúltero, òf manera e kobradó di belasting ei."
LUK,Evangelio Segun Lukas,Lukas,NT,18,12,Mi ta yuna dos bia pa siman i ta duna un désimo di mi entrada.”
LUK,Evangelio Segun Lukas,Lukas,NT,18,13,"Ma e kobradó di belasting a keda pará na un distansia i no a ni hisa kara na shelu. El a bati riba su pechu komo señal di arepentimentu i bisa: “Señor, tene mizerikòrdia ku mi, un hende pekadó!”"
LUK,Evangelio Segun Lukas,Lukas,NT,18,14,"Mi ta bisa boso: ta e kobradó di belasting ei a baha bai kas na bon ku Dios. Pasobra tur hende ku alsa su mes, lo keda humiliá, ma esun ku humiliá su mes, lo keda alsá.’"
LUK,Evangelio Segun Lukas,Lukas,NT,18,15,"Algun hende a trese nan yu chikínan pa Hesus pone man riba nan. Ora e disipelnan a mira nan, nan a skual e hendenan."
LUK,Evangelio Segun Lukas,Lukas,NT,18,16,"Ma Hesus a yama e muchanan serka djE i bisa: ‘Laga e muchanan bini serka Mi i no kita nan, pasobra reino di Dios ta pertenesé na esnan ku ta manera nan."
LUK,Evangelio Segun Lukas,Lukas,NT,18,17,"Mi ta sigurá boso: esun ku no risibí reino di Dios manera un mucha, nunka lo no drent'é.’"
LUK,Evangelio Segun Lukas,Lukas,NT,18,18,"Un lider hudiu a puntra Hesus: ‘Mi bon maestro, kiko mi mester hasi pa mi haña bida eterno?’"
LUK,Evangelio Segun Lukas,Lukas,NT,18,19,"Hesus a bis'é: ‘Pakiko bo ta yama Mi “bon”? Niun hende n' ta bon, Dios so!"
LUK,Evangelio Segun Lukas,Lukas,NT,18,20,"Bo konosé e mandamentunan: “No kometé adulterio, no mata, no hòrta, no duna testimonio falsu, honra bo tata i mama.” ’"
LUK,Evangelio Segun Lukas,Lukas,NT,18,21,E hòmber a rospondé: ‘Fo'i chikí mi ta tene mi mes na tur e mandamentunan ei!’
LUK,Evangelio Segun Lukas,Lukas,NT,18,22,"Ora Hesus a skuch'é, El a bisa: ‘Un kos so bo falta. Bai bende tur loke bo tin, duna hende pober e sèn i lo bo tin tesoro den shelu. Despues bin sigui Mi.’"
LUK,Evangelio Segun Lukas,Lukas,NT,18,23,"Ora el a tende loke Hesus a bisa, el a bira mashá tristu, pasobra e tabata mashá riku."
LUK,Evangelio Segun Lukas,Lukas,NT,18,24,"Ora Hesus a mira ku e hòmber a bira mashá tristu, El a bisa: ‘Esta difísil ta pa hende riku drenta reino di Dios."
LUK,Evangelio Segun Lukas,Lukas,NT,18,25,"Ta mas fásil pa un kamel pasa dor di wowo di angua, ku pa un riku drenta reino di Dios.’"
LUK,Evangelio Segun Lukas,Lukas,NT,18,26,"E hendenan ku a tend'É, a kontest'É: ‘Ta ken antó por haña salbashon?’"
LUK,Evangelio Segun Lukas,Lukas,NT,18,27,Anto Hesus a bisa nan: ‘Loke ta imposibel pa hende ta posibel pa Dios!’
LUK,Evangelio Segun Lukas,Lukas,NT,18,28,E ora ei Pedro a bisa: ‘Mira tòg kon nos a laga tur loke nos tabatin i sigui Bo.’
LUK,Evangelio Segun Lukas,Lukas,NT,18,29,"Hesus a rospondé: ‘Mi ta sigurá boso: niun hende ku a bandoná kas, señora, ruman, mayor òf yunan pa motibu di reino di Dios,"
LUK,Evangelio Segun Lukas,Lukas,NT,18,30,no ta keda sin haña hopi mas tantu den e tempu akí i bida eterno den e mundu benidero.’
LUK,Evangelio Segun Lukas,Lukas,NT,18,31,Hesus a hala e diesdos disipelnan un banda i bisa nan: ‘Nos ta bai subi yega Herusalèm i tur loke e profetanan a skibi lo bira realidat pa Yu di hende.
LUK,Evangelio Segun Lukas,Lukas,NT,18,32,"Pasobra lo entreg'É den man di pagano i nan lo hasi bofon di djE, insult'É i skupiÉ."
LUK,Evangelio Segun Lukas,Lukas,NT,18,33,"Nan lo sut'É ku karbachi mata, ma riba e di tres dia lo E resusitá.’"
LUK,Evangelio Segun Lukas,Lukas,NT,18,34,Ma e disipelnan no tabata komprondé nada di loke E tabata papia; nifikashon di su palabranan a keda skondí pa nan i nan no tabata sa de ke se trata.
LUK,Evangelio Segun Lukas,Lukas,NT,18,35,"Ora Hesus a yega serka di Yériko, tabatin un siegu sintá abou kantu di kaminda ta pidi limosna."
LUK,Evangelio Segun Lukas,Lukas,NT,18,36,E siegu a tende e multitut ta pasa i a puntra: ‘Kiko ta pasando?’
LUK,Evangelio Segun Lukas,Lukas,NT,18,37,Nan a rospond'é: ‘Ta Hesus di Nazarèt ta pasa!’
LUK,Evangelio Segun Lukas,Lukas,NT,18,38,"E siegu a sklama: ‘Hesus, Yu di David, tene mizerikòrdia ku mi!’"
LUK,Evangelio Segun Lukas,Lukas,NT,18,39,"E hendenan ku tabata pasa dilanti di Hesus, a rous e siegu bisando: ‘Keda ketu.’ Mas pa e grita: ‘Yu di David, tene mizerikòrdia ku mi!’"
LUK,Evangelio Segun Lukas,Lukas,NT,18,40,"Hesus a keda para i manda nan tres'é serka djE. Ora e hòmber tabata su dilanti,"
LUK,Evangelio Segun Lukas,Lukas,NT,18,41,"El a puntr'é: ‘Kiko bo ke pa Mi hasi pa bo?’ E siegu a kontestá: ‘Señor, laga mi mira atrobe.’"
LUK,Evangelio Segun Lukas,Lukas,NT,18,42,E ora ei Hesus a bis'é: ‘Mira atrobe! Bo fe den Mi a salba bo.’
LUK,Evangelio Segun Lukas,Lukas,NT,18,43,"Mesora e siegu a haña su bista bèk; el a sigui Hesus, miéntras e tabata glorifiká Dios. Ora nan a mira loke a pasa, henter e pueblo a alabá Dios."
LUK,Evangelio Segun Lukas,Lukas,NT,19,1,Hesus a drenta Yériko i tabata pasa dor di e siudat.
LUK,Evangelio Segun Lukas,Lukas,NT,19,2,Tabatin un hòmber ku yama Zakeo ei; e tabata hefe di e kobradónan di belasting i e tabatin hopi plaka.
LUK,Evangelio Segun Lukas,Lukas,NT,19,3,"E tabata buska moda di mira ta ken ta Hesus, pero e no a logra pasobra tabatin hopi hende i e tabata un hòmber kurpa chikí."
LUK,Evangelio Segun Lukas,Lukas,NT,19,4,"El a kore pasa e multitut i subi un palu di figo pa por a mira Hesus, pasobra Hesus mester a pasa ei."
LUK,Evangelio Segun Lukas,Lukas,NT,19,5,"Ora Hesus a yega na e lugá ei, El a wak ariba i bisa Zakeo: ‘Zakeo, baha abou lihé, awe Mi mester keda serka bo.’"
LUK,Evangelio Segun Lukas,Lukas,NT,19,6,Zakeo a baha abou purá i risibí Hesus kontentu.
LUK,Evangelio Segun Lukas,Lukas,NT,19,7,Tur hende ku a mira loke a pasa a murmurá i bisa: ‘El a bai keda na kas di un pekadó!’
LUK,Evangelio Segun Lukas,Lukas,NT,19,8,"Zakeo a lanta para i bisa Señor: ‘Mi ta duna hende pober mitar di mi poseshon i si mi a ranka plaka for di un hende, mi ta dun'é kuater be mas tantu bèk.’"
LUK,Evangelio Segun Lukas,Lukas,NT,19,9,"E ora ei Hesus a bis'é: ‘Awe salbashon a bishitá e kas akí, pasobra e hòmber akí tambe ta yu di Abraham."
LUK,Evangelio Segun Lukas,Lukas,NT,19,10,Yu di hende a bini pa buska i salba esun ku ta pèrdí!’
LUK,Evangelio Segun Lukas,Lukas,NT,19,11,"Miéntras e pueblo tabata skucha, Hesus a konta nan un parábola mas, pasobra E tabata serka di yega Herusalèm i e hendenan tabata pensa ku awor sí reino di Dios tabata bini mesora."
LUK,Evangelio Segun Lukas,Lukas,NT,19,12,P'esei Hesus a bisa nan: ‘Tabatin un noble ku a bai un pais leu pa nan koron'é komo rei i pa e bini bèk despues.
LUK,Evangelio Segun Lukas,Lukas,NT,19,13,"El a yama dies di su kriánan, duna kada unu un moneda di oro i bisa nan: “Hasi negoshi ku e plaka akí, miéntras mi no t'ei.”"
LUK,Evangelio Segun Lukas,Lukas,NT,19,14,"Ma algun di su kompatriotanan tabatin rabia riba dje i nan a manda un delegashon e pais kaminda e tabata, pa bisa: “Nos no ke pa e bira nos rei!”"
LUK,Evangelio Segun Lukas,Lukas,NT,19,15,E noble a bini bèk despues di a bira rei i a manda yama tur e kriánan ku el duna sèn. E ker a sa kuantu ganashi nan a hasi.
LUK,Evangelio Segun Lukas,Lukas,NT,19,16,"E promé kriá a bin bis'é: “Señor, mi a gana dies moneda ku esun ku bo a duna mi.”"
LUK,Evangelio Segun Lukas,Lukas,NT,19,17,"E noble a kontest'é: “Bon hasí! Bo ta un bon sirbidó! Pasobra bo tabata di konfia ku kos chikí, mi ta duna bo outoridat riba dies siudat.”"
LUK,Evangelio Segun Lukas,Lukas,NT,19,18,"E di dos a bin bisa: “Señor, mi a gana sinku moneda mas, ku esun ku bo a duna mi.”"
LUK,Evangelio Segun Lukas,Lukas,NT,19,19,"E noble a bisa e kriá akí: “Bo tambe lo ta un gobernadó, ku outoridat riba sinku siudat.”"
LUK,Evangelio Segun Lukas,Lukas,NT,19,20,"Un otro a bin bis'é: “Señor, ata e moneda akí ku bo a duna mi; mi tabatin e skondí den un pida paña,"
LUK,Evangelio Segun Lukas,Lukas,NT,19,21,"pasobra mi tabatin miedu di bo. Bo ta un hòmber kurason duru, ku ta kohe loke no ta di bo i ta kosechá loke bo no a sembra.”"
LUK,Evangelio Segun Lukas,Lukas,NT,19,22,"E noble a bis'é: “Sirbidó mal hende! Bo boka mes ta kondená bo. Bo tabata sa ku mi ta un hòmber kurason duru, ku ta kohe loke no ta di dje i ta kosechá, loke e no a sembra."
LUK,Evangelio Segun Lukas,Lukas,NT,19,23,"Wèl, pakiko bo no a pone mi plaka na banko antó? E ora ei mi por a hañ'é bèk ku interes dia mi a bini bèk.”"
LUK,Evangelio Segun Lukas,Lukas,NT,19,24,I el a bisa na esnan pará ei: “Kita e moneda di oro fo'i dje i duna e kriá ku tin dies kaba.”
LUK,Evangelio Segun Lukas,Lukas,NT,19,25,"“Ma señor,” nan a bisa, “e tin dies moneda kaba!”"
LUK,Evangelio Segun Lukas,Lukas,NT,19,26,"E noble a kontestá: “Mi ta bisa boso: tur hende ku tin kaba, lo haña mas, i tur hende ku no tin, asta e tiki ku nan tin, lo kita for di nan."
LUK,Evangelio Segun Lukas,Lukas,NT,19,27,"Pa loke ta trata mi enemigunan ku no tabata ke pa mi reina riba nan, bini ku nan aki i mata nan mi dilanti.” ’"
LUK,Evangelio Segun Lukas,Lukas,NT,19,28,"Despues ku El a kaba di papia, Hesus a sigui nan dilanti den direkshon di Herusalèm."
LUK,Evangelio Segun Lukas,Lukas,NT,19,29,"Ora E tabata serka di yega e pueblonan Betfage i Betania, den bisindario dje seru ku nan ta yama ‘Seru di Oleifi’, El a manda dos disipel bai nan dilanti,"
LUK,Evangelio Segun Lukas,Lukas,NT,19,30,"ku e enkargo: ‘Bai e pueblo boso dilanti. Asina boso yega aya, boso lo haña un yu di buriku mará ku nunka ningun hende no a kore. Lòs e i tres'é aki."
LUK,Evangelio Segun Lukas,Lukas,NT,19,31,"Si un hende puntra pakiko boso ta hasi e kos ei, bis'é ku Señor mester di e buriku.’"
LUK,Evangelio Segun Lukas,Lukas,NT,19,32,"Ora nan a bai, nan a haña tur kos manera Hesus a bisa nan."
LUK,Evangelio Segun Lukas,Lukas,NT,19,33,Doñonan di e buriku a puntra nan ora nan tabata lòs e buriku: ‘Pakiko boso ta lòs e buriku?’
LUK,Evangelio Segun Lukas,Lukas,NT,19,34,Nan a rospondé: ‘Señor mester di dje.’
LUK,Evangelio Segun Lukas,Lukas,NT,19,35,"E disipelnan a hiba e buriku pa Hesus, pone nan paña riba e buriku i pone Hesus riba dje."
LUK,Evangelio Segun Lukas,Lukas,NT,19,36,"Segun E tabata kore riba e buriku, e hendenan tabata habri nan paña abou riba kaminda."
LUK,Evangelio Segun Lukas,Lukas,NT,19,37,"Ora E tabata serka di yega Herusalèm, na bahada di seru di Oleifi, henter e multitut di disipel a bira mashá kontentu i nan a kuminsá gradisí Dios na bos altu pa tur e kosnan maravioso ku nan a mira."
LUK,Evangelio Segun Lukas,Lukas,NT,19,38,Nan tabata grita: ‘Bendishoná ta e rei ku ta bini den nòmber di Señor! Pas den shelu i gloria na Dios den altura!’
LUK,Evangelio Segun Lukas,Lukas,NT,19,39,"Algun fariseo den e multitut a bisa Hesus: ‘Maestro, skual bo disipelnan!’"
LUK,Evangelio Segun Lukas,Lukas,NT,19,40,"Hesus a kontestá: ‘Mi ta bisa boso: si nan keda ketu, e piedranan mes lo grita!’"
LUK,Evangelio Segun Lukas,Lukas,NT,19,41,"Segun nan tabata yega serka i Hesus a mira Herusalèm, El a yora pa e siudat ei."
LUK,Evangelio Segun Lukas,Lukas,NT,19,42,El a bisa: ‘Mare bo tambe tabata sa riba dia djawe kiko por duna bo pas! Ma awor akí esei ta skondí pa bo!
LUK,Evangelio Segun Lukas,Lukas,NT,19,43,"E dia ta bini ku bo enemigunan lo lanta subida di tera pa sitia bo, rondoná bo i changa bo di tur banda!"
LUK,Evangelio Segun Lukas,Lukas,NT,19,44,"Nan lo kaba ku bo, Herusalèm, i ku tur bo habitantenan. Ni un piedra no ta keda na su lugá, pasobra bo no a rekonosé e tempu ku Dios a bishitá bo.’"
LUK,Evangelio Segun Lukas,Lukas,NT,19,45,Hesus a drenta tèmpel i a kuminsá kore ku e negosiantenan
LUK,Evangelio Segun Lukas,Lukas,NT,19,46,i bisa nan: ‘Ta skibí den Skritura ku Dios ta bisa: Mi kas lo ta un kas di orashon! Ma boso a hasi di dje un kueba pa bandidu.’
LUK,Evangelio Segun Lukas,Lukas,NT,19,47,"Dia aden dia afó, Hesus tabata siña e hendenan den tèmpel. E saserdotenan importante, e dòktornan di lei i e lidernan di pueblo tabata buska moda di mat'É."
LUK,Evangelio Segun Lukas,Lukas,NT,19,48,"Ma nan no tabata sa kon hasié, pasobra henter e pueblo tabata skuch'É ku mashá atenshon."
LUK,Evangelio Segun Lukas,Lukas,NT,20,1,"Un dia ku Hesus tabata siña hende den tèmpel i anunsiá e bon notisia, e saserdotenan importante i e dòktornan di lei a aserk'É huntu ku e ansianonan."
LUK,Evangelio Segun Lukas,Lukas,NT,20,2,Nan a puntr'É: ‘Ku ki outoridat bo ta hasi e kosnan akí? Ta ken a duna bo e outoridat ei?’
LUK,Evangelio Segun Lukas,Lukas,NT,20,3,Hesus a kontestá nan: ‘Mi tambe tin un pregunta pa hasi boso. Bisa Mi:
LUK,Evangelio Segun Lukas,Lukas,NT,20,4,"Huan su outoridat pa batisá hende, ta di shelu e ta bini òf di hende?’"
LUK,Evangelio Segun Lukas,Lukas,NT,20,5,"Nan a konsultá ku otro i bisa: ‘Si nos bisa “di shelu”, E ta puntra nos pakiko nos no a kere Huan antó."
LUK,Evangelio Segun Lukas,Lukas,NT,20,6,"Ma si nos bisa “di hende”, henter e multitut akí ta piedra nos, pasobra nan ta konvensí ku Huan ta un profeta.’"
LUK,Evangelio Segun Lukas,Lukas,NT,20,7,Nan a kontestá Hesus: ‘Nos no sa di unda Huan su outoridat ta bini.’
LUK,Evangelio Segun Lukas,Lukas,NT,20,8,"E ora ei Hesus a bisa nan: ‘Awèl, Mi tampoko no ta bisa boso ku ki outoridat Mi ta hasi e kosnan akí.’"
LUK,Evangelio Segun Lukas,Lukas,NT,20,9,"Hesus a kuminsá konta e pueblo e siguiente parábola: ‘Un dia tabatin un hòmber ku a planta un hòfi di wendrùif. Despues el a hür e hòfi ku algun kunukero i sali di biahe, pa un tempu largu."
LUK,Evangelio Segun Lukas,Lukas,NT,20,10,"Ora tabata tempu di kosecha, el a manda un kriá bai tuma su parti serka e kunukeronan. Sinembargo nan a kohe e kriá, dun'é un hala di sota i mand'é bai man bashí."
LUK,Evangelio Segun Lukas,Lukas,NT,20,11,"E doño a bolbe manda un kriá serka nan, esun akí tambe nan a bati, maltrat'é i mand'é bai man bashí."
LUK,Evangelio Segun Lukas,Lukas,NT,20,12,E doño a manda un di tres kriá. Esun akí tambe nan a heridá i a kore kuné despues.
LUK,Evangelio Segun Lukas,Lukas,NT,20,13,"Doño di e hòfi a pensa den su mes: “Kiko mi tin ku hasi? Mi ta manda mi yu stimá, por ta e sí nan ta respetá.”"
LUK,Evangelio Segun Lukas,Lukas,NT,20,14,"Ma ora e kunukeronan a mir'é, nan a bisa otro: “Esun akí ta e heredero! Ban kaba kuné, ya nos ta haña su herensia!”"
LUK,Evangelio Segun Lukas,Lukas,NT,20,15,Nan a sak'é for di e hòfi i mat'é. Kiko e doño di e hòfi lo hasi ku e kunukeronan ei awor?
LUK,Evangelio Segun Lukas,Lukas,NT,20,16,"E mes lo bin kaba ku nan i pasa su hòfi pa otro hürdó.’ Ora e hendenan a tende loke Hesus a bisa, nan a rospond'É: ‘Dios libra!’"
LUK,Evangelio Segun Lukas,Lukas,NT,20,17,"Ma Hesus a mira nan i bisa: ‘Kiko e siguiente Skritura ta nifiká anto: E piedra ku e trahadónan a rechasá, a bira piedra prinsipal."
LUK,Evangelio Segun Lukas,Lukas,NT,20,18,"Ken ku kai riba e piedra ei, lo plèchè; i ken ku e piedra kai riba dje, lo keda garná.’"
LUK,Evangelio Segun Lukas,Lukas,NT,20,19,"E saserdotenan importante i e dòktornan di lei tabata ker a kohe Hesus prezu e momento ei mes, pasobra nan tabata sa ku e komparashon tabata trata di nan. Pero nan tabatin miedu di e pueblo."
LUK,Evangelio Segun Lukas,Lukas,NT,20,20,"Nan a ten'É bon na bista i a manda algun spiòn ku mester a hunga ròl di hende honesto, djis pa nan kohe Hesus den trampa ku su mes palabranan. Asina nan lo a haña oportunidat pa entregá Hesus den man di e gobernadó romano, ku tabatin poder i outoridat."
LUK,Evangelio Segun Lukas,Lukas,NT,20,21,"E hendenan akí a puntra Hesus: ‘Maestro, nos sa ku loke bo ta siña hende ta hustu. Bo no ta tuma parti pa hende, ma bo ta siña hende segun bèrdat kon Dios ke pa nan biba."
LUK,Evangelio Segun Lukas,Lukas,NT,20,22,Bisa nos: ta korekto pa paga belasting na emperador di Roma òf nò?’
LUK,Evangelio Segun Lukas,Lukas,NT,20,23,Ma Hesus a mira nan astusia; p'esei El a kontestá:
LUK,Evangelio Segun Lukas,Lukas,NT,20,24,‘Mustra Mi un moneda. Ken su nòmber i imágen ta riba dje?’ Nan a kontestá: ‘Di emperador.’
LUK,Evangelio Segun Lukas,Lukas,NT,20,25,"E ora ei Hesus a bisa nan: ‘Wèl, duna emperador loke ta di emperador i duna Dios loke ta di Dios anto.’"
LUK,Evangelio Segun Lukas,Lukas,NT,20,26,Nan no por a kohe Hesus den trampa dilanti di pueblo ku niun pia di palabra; nan a keda asombrá di tende su kontesta i a keda ketu.
LUK,Evangelio Segun Lukas,Lukas,NT,20,27,"Algun saduseo, esta e hendenan ku tabata nenga ku hende por lanta for di morto, a bin interogá Hesus di e siguiente forma:"
LUK,Evangelio Segun Lukas,Lukas,NT,20,28,"‘Maestro, Moises a skibi e lei akí pa nos: “Si un hòmber muri bai laga su kasá sin yu, e ruman hòmber di e defuntu mester tuma e biuda pa kasá pa asina duna yu na su ruman ku a muri.”"
LUK,Evangelio Segun Lukas,Lukas,NT,20,29,"Awor, tabatin shete ruman hòmber. E mayó a kasa i muri bai sin laga yu atras."
LUK,Evangelio Segun Lukas,Lukas,NT,20,30,Esun di dos
LUK,Evangelio Segun Lukas,Lukas,NT,20,31,"i despues esun di tres a kasa ku e biuda; pero a pasa meskos ku nan tambe. Asina a sigui pasa ku tur e shete rumannan. Nan tur a muri, sin laga yu atras."
LUK,Evangelio Segun Lukas,Lukas,NT,20,32,Por último e muhé mes a muri bai.
LUK,Evangelio Segun Lukas,Lukas,NT,20,33,"Awor riba dia di resurekshon, ta kasá di ken e muhé ta? Pasobra e tabata kasá ku nan tur tòg?’"
LUK,Evangelio Segun Lukas,Lukas,NT,20,34,Hesus a kontestá: ‘Hòmber i muhé di e mundu akí ta kasa i ta tuma otro pa kasá.
LUK,Evangelio Segun Lukas,Lukas,NT,20,35,"Ma esnan ku ta digno di tuma parti den e mundu benidero i di lanta for di morto, no ta kasa ni lo no laga nan kasa."
LUK,Evangelio Segun Lukas,Lukas,NT,20,36,"Nan lo no muri mas, pasobra nan lo ta manera angel. Nan lo ta yu di Dios, pasobra nan a lanta for di morto."
LUK,Evangelio Segun Lukas,Lukas,NT,20,37,"Moises tambe a mustra bon kla ku e mortonan lo resusitá. Den e parti tokante e mata na kandela, e ta papia di Señor komo Dios di Abraham, Dios di Isak i Dios di Yakob."
LUK,Evangelio Segun Lukas,Lukas,NT,20,38,"Dios no ta Dios di mortonan sino di bibunan, pasobra pa Dios tur hende ta bibu.’"
LUK,Evangelio Segun Lukas,Lukas,NT,20,39,"Algun dòktor di lei a bisa Hesus: ‘Bon bisá, Maestro!’"
LUK,Evangelio Segun Lukas,Lukas,NT,20,40,Pasobra nan no tabata tribi puntra Hesus nada mas.
LUK,Evangelio Segun Lukas,Lukas,NT,20,41,E ora ei Hesus a puntra nan: ‘Ta kon por bisa ku Mesias ta yu di David?
LUK,Evangelio Segun Lukas,Lukas,NT,20,42,"Pasobra David mes ta bisa den e buki di Salmo: “Señor Dios a bisa mi Señor: Sinta na mi man drechi,"
LUK,Evangelio Segun Lukas,Lukas,NT,20,43,te ora Mi pone bo enemigunan manera un banki pa bo pone bo pia.”
LUK,Evangelio Segun Lukas,Lukas,NT,20,44,"Awor si David mes ta yam'É Señor, ta kon e Mesias por ta yu di David?’"
LUK,Evangelio Segun Lukas,Lukas,NT,20,45,"Miéntras henter e pueblo tabata skuch'É, Hesus a bisa su disipelnan:"
LUK,Evangelio Segun Lukas,Lukas,NT,20,46,"‘Tene kuidou ku e dòktornan di lei ku gusta kana rònt den paña largu i laga hende kumindá nan ku rèspèt riba plasa. Nan ta buska e mihó lugánan pa sinta den snoa i na fiesta, e lugánan di honor."
LUK,Evangelio Segun Lukas,Lukas,NT,20,47,Nan ta hòrta propiedat di biuda; i nan ta hasi orashon largu djis pa bista di hende. Ma nan sentensia lo ta hopi mas pisá!’
LUK,Evangelio Segun Lukas,Lukas,NT,21,1,Hesus tabata wak rònt i a mira kon hende riku tabata tira sèn den kaha di ofrenda.
LUK,Evangelio Segun Lukas,Lukas,NT,21,2,El a mira un biuda pober tira dos moneda chikitu di koper.
LUK,Evangelio Segun Lukas,Lukas,NT,21,3,"E ora ei Hesus a bisa: ‘Enberdat, Mi ta bisa boso ku e biuda pober a tira mas tantu sèn ku tur e otro hendenan,"
LUK,Evangelio Segun Lukas,Lukas,NT,21,4,"pasobra nan tur a duna di nan rikesa. Ma e biuda, den nesesidat, a tira tur loke e tabatin pa biba di dje.’"
LUK,Evangelio Segun Lukas,Lukas,NT,21,5,"Algun disipel di Hesus tabata papia di tèmpel, kon bunita e piedranan tabata i kon e ofrendanan tabata dòrn'é."
LUK,Evangelio Segun Lukas,Lukas,NT,21,6,"E ora ei Hesus a bisa nan: ‘Lo yega un dia ku di e kosnan ku bo ta mira akí, lo no keda niun piedra na su lugá; lo basha tur abou!’"
LUK,Evangelio Segun Lukas,Lukas,NT,21,7,"E disipelnan a puntra Hesus: ‘Maestro, ki dia tur e kosnan akí lo sosodé? Kiko lo ta e señal ku tempu a yega pa tur e kosnan akí tuma lugá?’"
LUK,Evangelio Segun Lukas,Lukas,NT,21,8,"Hesus a kuminsá splika nan: ‘Tene kuidou, no laga niun hende gaña boso. Pasobra hopi lo bin usa mi nòmber i bisa: “T'ami t'E!”, i “Tempu a yega.” No sigui nan!"
LUK,Evangelio Segun Lukas,Lukas,NT,21,9,"Ora boso tende di guera i rebelion no spanta, pasobra e kosnan ei mester sosodé promé, ma esei no ke men ku ta mesora fin a yega.’"
LUK,Evangelio Segun Lukas,Lukas,NT,21,10,"El a sigui bisa nan: ‘Nashon lo lanta kontra nashon, reino kontra reino;"
LUK,Evangelio Segun Lukas,Lukas,NT,21,11,lo tin temblor pisá i lo tin hamber grandi i plaga na diferente lugá. Kosnan teribel lo sosodé i lo tin señal grandi na shelu.
LUK,Evangelio Segun Lukas,Lukas,NT,21,12,"Promé ku tur e kosnan ei tuma lugá, nan lo entregá boso den man di outoridat i persiguí boso. Nan lo entregá boso na snoa i benta boso den prizòn pa mi motibu. Boso lo mester aparesé dilanti di rei i dilanti di gobernante pa mi motibu."
LUK,Evangelio Segun Lukas,Lukas,NT,21,13,E kosnan akí lo sirbi pa boso duna testimonio di Mi.
LUK,Evangelio Segun Lukas,Lukas,NT,21,14,Sòru pa boso no preokupá di antemano kiko boso tin ku bisa.
LUK,Evangelio Segun Lukas,Lukas,NT,21,15,Pasobra Ami lo duna boso elokuensia i sabiduria di manera ku ningun di boso enemigunan lo no por resistí òf kontradesí boso.
LUK,Evangelio Segun Lukas,Lukas,NT,21,16,"Asta boso mes mama, tata, famia i amigu lo entregá boso; tambe lo mata algun di boso."
LUK,Evangelio Segun Lukas,Lukas,NT,21,17,Tur hende lo odia boso pa mi motibu.
LUK,Evangelio Segun Lukas,Lukas,NT,21,18,Ma ni un drachi di boso kabei lo no haña ningun daño.
LUK,Evangelio Segun Lukas,Lukas,NT,21,19,Perseverá i boso lo salba boso alma.
LUK,Evangelio Segun Lukas,Lukas,NT,21,20,"Ora boso mira Herusalèm rondoná pa ehérsito, komprondé e ora ei, ku e momento di su destrukshon a yega."
LUK,Evangelio Segun Lukas,Lukas,NT,21,21,E ora ei habitantenan di Hudea mester hui bai buska refugio den seru. Ademas esnan ku ta den siudat mester sali bai i esnan ku ta den kunuku no mester drenta siudat.
LUK,Evangelio Segun Lukas,Lukas,NT,21,22,Pasobra e dianan ei lo ta dianan di kastigu i tur loke Skritura ta bisa lo sosodé.
LUK,Evangelio Segun Lukas,Lukas,NT,21,23,Ai di muhé na estado i e mamanan ku tin yu na lechi. Pasobra den e dianan ei lo tin un mizeria grandi den pais i Dios lo mustra su ira kontra e pueblo akí.
LUK,Evangelio Segun Lukas,Lukas,NT,21,24,"Algun di nan lo muri morto di spada, lo kohe otro prezu hiba tur nashon, i pagano lo keda trapa Herusalèm, te dia nan tempu pasa."
LUK,Evangelio Segun Lukas,Lukas,NT,21,25,"Lo por mira señal den solo, luna i strea i na mundu boroto di laman brutu lo pone e nashonnan drenta pániko i tolondrá."
LUK,Evangelio Segun Lukas,Lukas,NT,21,26,"Hende lo desmayá di spantu i ansha pa loke ta bai pasa riba mundu, pasobra poder selestial lo tambaliá."
LUK,Evangelio Segun Lukas,Lukas,NT,21,27,E ora ei nan lo mira Yu di hende bini riba nubia ku gran poder i gloria.
LUK,Evangelio Segun Lukas,Lukas,NT,21,28,"Ora tur e kosnan akí kuminsá sosodé, para firme i lanta kabes, pasobra boso salbashon ta serka.’"
LUK,Evangelio Segun Lukas,Lukas,NT,21,29,E ora ei Hesus a konta nan e siguiente parábola: ‘Wak palu di figo i tur otro palu.
LUK,Evangelio Segun Lukas,Lukas,NT,21,30,"Ora boso mira nan spreit, boso sa di mes ku zomer ta na kaminda."
LUK,Evangelio Segun Lukas,Lukas,NT,21,31,"Meskos tambe, realisá ora boso mira e kosnan akí ta pasando, ku reino di Dios ta serka."
LUK,Evangelio Segun Lukas,Lukas,NT,21,32,Mi ta sigurá boso: E kosnan akí lo pasa promé ku e generashon akí pasa bai.
LUK,Evangelio Segun Lukas,Lukas,NT,21,33,"Shelu i tera lo pasa bai, ma mi palabranan sí lo no pasa bai!"
LUK,Evangelio Segun Lukas,Lukas,NT,21,34,"Tene kuidou pa boso no ta okupá ku paranda, bebementu i preokupashon di tur dia, pa e dia ei no sorprendé boso,"
LUK,Evangelio Segun Lukas,Lukas,NT,21,35,manera un trampa ta sorprendé para. Pasobra e ta bini pa tur hende riba mundu.
LUK,Evangelio Segun Lukas,Lukas,NT,21,36,Keda alerta i resa konstantemente pa boso tin forsa pa skapa di tur loke mester sosodé i asina keda para firme dilanti di Yu di hende.’
LUK,Evangelio Segun Lukas,Lukas,NT,21,37,"Di dia Hesus tabata siña e hendenan den tèmpel, ma E tabata pasa nochi riba un seru ku yama ‘Seru di Oleifi’."
LUK,Evangelio Segun Lukas,Lukas,NT,21,38,Henter pueblo tabata lanta mainta trempan bai skuch'É den tèmpel.
LUK,Evangelio Segun Lukas,Lukas,NT,22,1,"Fiesta di pan sin zürdeg, ku nan ta yama Pésag, tabata serka di yega."
LUK,Evangelio Segun Lukas,Lukas,NT,22,2,"E saserdotenan importante i e dòktornan di lei tabata buska un manera pa kaba ku Hesus, pasobra nan tabatin miedu di e pueblo."
LUK,Evangelio Segun Lukas,Lukas,NT,22,3,"Satanas a drenta Hudas, esun ku nan tabata yama Iskariot; e tabata un di e diesdos disipelnan."
LUK,Evangelio Segun Lukas,Lukas,NT,22,4,Anto el a bai serka e saserdotenan importante i e ofisialnan di tèmpel i a palabrá ku nan kon lo e por a entregá nan Hesus.
LUK,Evangelio Segun Lukas,Lukas,NT,22,5,Nan a bira mashá kontentu i a ofres'é plaka.
LUK,Evangelio Segun Lukas,Lukas,NT,22,6,Hudas a bai di akuerdo i el a buska un bon oportunidat pa entregá nan Hesus sin e multitut sa.
LUK,Evangelio Segun Lukas,Lukas,NT,22,7,"Temporada di fiesta di Pésag, dia ku ta mata e lamchinan pa sena di Pésag, a yega."
LUK,Evangelio Segun Lukas,Lukas,NT,22,8,Hesus a manda Pedro i Huan ku e enkargo akí: ‘Bai i prepará sena di Pésag pa nos kome.’
LUK,Evangelio Segun Lukas,Lukas,NT,22,9,Nan a puntr'É: ‘Unda bo ke pa nos prepar'é?’
LUK,Evangelio Segun Lukas,Lukas,NT,22,10,"E ora ei El a bisa nan: ‘Manera boso drenta siudat, boso ta topa ku un hòmber, ku ta karga un tinashi di awa. Siguié te na e kas kaminda e drenta i"
LUK,Evangelio Segun Lukas,Lukas,NT,22,11,bisa doño di kas: “Maestro ta puntra: Unda e kamber kaminda Mi por tene e komementu di Pésag ku mi disipelnan ta?”
LUK,Evangelio Segun Lukas,Lukas,NT,22,12,E ora ei lo e mustra boso un kamber grandi mueblá ariba; ei boso mester prepará tur kos.’
LUK,Evangelio Segun Lukas,Lukas,NT,22,13,Nan a bai i haña tur kos manera El a bisa nan i nan a prepará sena di Pésag.
LUK,Evangelio Segun Lukas,Lukas,NT,22,14,"Ora e momento a yega, Hesus a sinta pa kome huntu ku e apòstelnan."
LUK,Evangelio Segun Lukas,Lukas,NT,22,15,"El a bisa nan: ‘Mi tabatin mashá gana di selebrá e sena di Pésag akí huntu ku boso, promé ku Mi sufri."
LUK,Evangelio Segun Lukas,Lukas,NT,22,16,"Pasobra laga Mi bisa boso: Lo Mi no tuma parti n'e atrobe, sino te ora e haña su nifikashon kompleto den reino di Dios.’"
LUK,Evangelio Segun Lukas,Lukas,NT,22,17,"E ora ei El a kohe un kopa di biña, yama Dios danki i bisa nan: ‘Tuma i kompartí ku otro."
LUK,Evangelio Segun Lukas,Lukas,NT,22,18,"Pasobra laga mi bisa boso: lo Mi no bebe biña mas, te dia reino di Dios bini.’"
LUK,Evangelio Segun Lukas,Lukas,NT,22,19,"Despues Hesus a kohe pan, gradisí Dios, kibr'é, duna nan i bisa: ‘Esaki ta Mi kurpa ku ta entregá pa boso. Hasié pa boso kòrda riba Mi.’"
LUK,Evangelio Segun Lukas,Lukas,NT,22,20,"Di mesun forma, El a kohe e kopa despues di sena i bisa: ‘Esaki ta e kopa di e aliansa nobo konfirmá ku mi sanger, ku lo ta dramá pa boso."
LUK,Evangelio Segun Lukas,Lukas,NT,22,21,"Pero ata esun ku ta bai traishoná Mi, ta huntu ku Mi na mesa."
LUK,Evangelio Segun Lukas,Lukas,NT,22,22,"Sí, Yu di hende lo bai riba e kaminda ku ta determiná kaba, ma ai di e hende ku traishon'É.’"
LUK,Evangelio Segun Lukas,Lukas,NT,22,23,"E disipelnan a kuminsá diskutí ku otro, ta kua di nan E tabata ke men."
LUK,Evangelio Segun Lukas,Lukas,NT,22,24,Disipelnan a kuminsá pleita tambe tokante kua di nan tabata mas importante.
LUK,Evangelio Segun Lukas,Lukas,NT,22,25,Hesus a bisa nan: ‘Boso sa ku rei di e pueblo paganonan ta dominá nan i esnan ku tin ku goberná nan ta yama nan mes “bienechor”.
LUK,Evangelio Segun Lukas,Lukas,NT,22,26,"Ma no laga esei sosodé serka boso; laga esun ku ta mas importante, sea manera esun mas hóben i laga esun ku ta lider, ta manera un sirbidó."
LUK,Evangelio Segun Lukas,Lukas,NT,22,27,Pasobra ken ta mas importante? Esun ku ta sintá na mesa òf esun ku ta sirbié? Akaso no ta esun sintá na mesa? Ma Mi ta serka boso manera un sirbidó.
LUK,Evangelio Segun Lukas,Lukas,NT,22,28,Boso a keda huntu ku Mi durante mi tribulashonnan.
LUK,Evangelio Segun Lukas,Lukas,NT,22,29,"Manera mi Tata a duna Mi outoridat pa goberná komo rei, asina Mi ta duna boso e mesun outoridat ei."
LUK,Evangelio Segun Lukas,Lukas,NT,22,30,"Boso lo kome i bebe na mi mesa den mi reino, i boso lo sinta riba trono pa husga e diesdos tribunan di Israel."
LUK,Evangelio Segun Lukas,Lukas,NT,22,31,"Simon, Simon! Tende, Satanas a haña pèrmit pa pone boso na prueba manera ta bencha trigo i separ'é di bagas."
LUK,Evangelio Segun Lukas,Lukas,NT,22,32,"Ma Mi a resa pa bo, pa bo no pèrdè bo fe den Mi. I ora bo bini bei, fortifiká bo rumannan.’"
LUK,Evangelio Segun Lukas,Lukas,NT,22,33,"Pedro a kontest'É: ‘Señor, mi ta kla pa bai prizòn i muri huntu ku Bo!’"
LUK,Evangelio Segun Lukas,Lukas,NT,22,34,"Hesus a rospond'é: ‘Laga Mi bisa bo Pedro, promé ku gai kanta awe nochi, lo bo a nenga tres be ku bo konosé Mi!’"
LUK,Evangelio Segun Lukas,Lukas,NT,22,35,"E ora ei Hesus a bisa su disipelnan: ‘Dia Mi a manda boso sali sin saku di plaka, mochila i sandalia, boso a sinti falta di algu?’ Nan a kontestá: ‘Nò, di nada!’"
LUK,Evangelio Segun Lukas,Lukas,NT,22,36,"El a sigui bisa: ‘Wèl, awor sí, laga esun ku tin un saku di plaka òf mochila, bai kuné numa. Esun ku no tin spada mester bende su mantel i kumpra un!"
LUK,Evangelio Segun Lukas,Lukas,NT,22,37,"Mi ta bisa boso, e Skritura ku ta bisa: “Nan a tum'É pa un kriminal” mester keda kumplí den mi bida, pasobra loke ta skibí di Mi, ta bira realidat.’"
LUK,Evangelio Segun Lukas,Lukas,NT,22,38,"Nan a bis'É: ‘Ata aki, Señor! Ata dos spada aki!’ El a kontestá nan: ‘Basta awor!’"
LUK,Evangelio Segun Lukas,Lukas,NT,22,39,"Hesus a sali for di siudat i bai riba seru di Oleifi, manera tabata su kustumber; su disipelnan a siguiÉ."
LUK,Evangelio Segun Lukas,Lukas,NT,22,40,"Ora nan a yega einan, El a bisa nan: ‘Resa pa boso no kai den tentashon.’"
LUK,Evangelio Segun Lukas,Lukas,NT,22,41,"El a apartá su mes for di nan na un distansia kòrtiku, El a hinka rudia i resa:"
LUK,Evangelio Segun Lukas,Lukas,NT,22,42,"‘Tata, si bo ke, tuma e kopa di sufrimentu akí for di Mi. Pero no hasi loke Ami ke, ma loke Abo ke.’ ["
LUK,Evangelio Segun Lukas,Lukas,NT,22,43,Na e momento ei un angel for di shelu a aparesé i a fortifiká Hesus.
LUK,Evangelio Segun Lukas,Lukas,NT,22,44,"Den ansha profundo, Hesus a resa ku mas fervor ainda; su sodó tabata kai riba suela manera gota di sanger.]"
LUK,Evangelio Segun Lukas,Lukas,NT,22,45,"Despues di su orashon, El a lanta bai serka e disipelnan. El a haña nan drumí, di fèrdrit nan a pega soño."
LUK,Evangelio Segun Lukas,Lukas,NT,22,46,"Hesus a bisa nan: ‘Pakiko boso ta drumi? Lanta ariba hasi orashon, pa boso no kai den tentashon!’"
LUK,Evangelio Segun Lukas,Lukas,NT,22,47,"Hesus no a kaba di papia, ku ata, un multitut a yega, guiá pa esun ku tabata yama Hudas, un di e diesdos disipelnan. El a yega serka Hesus pa kumind'É ku un sunchi."
LUK,Evangelio Segun Lukas,Lukas,NT,22,48,"Hesus a bis'é: ‘Hudas, ku un sunchi bo ta traishoná Yu di hende?’"
LUK,Evangelio Segun Lukas,Lukas,NT,22,49,"Ora Hesus su kompañeronan a mira loke tabata bai pasa, nan a puntr'É: ‘Señor, klaba nan un sabla?’"
LUK,Evangelio Segun Lukas,Lukas,NT,22,50,Anto un di nan a ataká un kriá di gransaserdote i kap su orea drechi.
LUK,Evangelio Segun Lukas,Lukas,NT,22,51,Hesus a bisa nan: ‘Stòp ku e kosnan akí!’ El a mishi ku e hòmber su orea i kur'é.
LUK,Evangelio Segun Lukas,Lukas,NT,22,52,"Despues El a bisa e saserdotenan importante, e ofisialnan di tèmpel i e ansianonan ku a bini: ‘Boso a sali bini ku sabla i chikoti manera ta un bandidu Mi ta."
LUK,Evangelio Segun Lukas,Lukas,NT,22,53,"Dia aden dia afó Mi tabata huntu ku boso den tèmpel i boso no a arestá Mi; ma ta boso ora, e momento pa forsa di skuridat hasi su trabou!’"
LUK,Evangelio Segun Lukas,Lukas,NT,22,54,Nan a arestá Hesus i hib'É kas di gransaserdote. Pedro a sigui na un distansia.
LUK,Evangelio Segun Lukas,Lukas,NT,22,55,E hendenan a sende un kandela meimei dje patio i nan a kai sinta rònt di dje; Pedro tabata sintá den e hendenan.
LUK,Evangelio Segun Lukas,Lukas,NT,22,56,Un kriá muhé a mir'é sintá banda di e kandela; el a wak e bon i bisa: ‘E hòmber akí tambe tabata huntu ku Hesus!’
LUK,Evangelio Segun Lukas,Lukas,NT,22,57,"Pedro a nenga i bisa: ‘Señora, ami no konosé e hòmber ei!’"
LUK,Evangelio Segun Lukas,Lukas,NT,22,58,"Despues di un ratu, un otro hende tambe a mir'é i bisa: ‘Bo tambe ta un di nan!’ Ma Pedro di: ‘Ai nò, hòmber!’"
LUK,Evangelio Segun Lukas,Lukas,NT,22,59,"Mas o ménos un ora despues un otro hende a bisa ku mashá siguransa: ‘Sí, bèrdat, e tambe ta un di nan, pasobra ta galileo e ta!’"
LUK,Evangelio Segun Lukas,Lukas,NT,22,60,"Pedro a rospondé: ‘Hòmber, mi no sa ki bo ta papia!’ E n' kaba di saka e palabranan akí fo'i su boka, ku un gai a kanta."
LUK,Evangelio Segun Lukas,Lukas,NT,22,61,"Hesus a drei keda wak Pedro i Pedro a kòrda ku Señor a bis'é: ‘Promé ku gai kanta awe nochi, ya lo bo nenga Mi tres be!’"
LUK,Evangelio Segun Lukas,Lukas,NT,22,62,El a kana bai pafó i yora amargamente.
LUK,Evangelio Segun Lukas,Lukas,NT,22,63,"E hòmbernan ku tabata vigilá Hesus, tabata hasi bofon di djE i nan tabata dal E."
LUK,Evangelio Segun Lukas,Lukas,NT,22,64,Nan a tapa su wowo i puntr'É: ‘Profetisá ta ken a dal bo!’
LUK,Evangelio Segun Lukas,Lukas,NT,22,65,I nan a bis'É hopi otro kos mas pa insult'É.
LUK,Evangelio Segun Lukas,Lukas,NT,22,66,"Ora di dia a habri, ansianonan di pueblo, saserdotenan importante i dòktornan di lei a bini huntu i a hiba Hesus dilanti di nan Konseho Supremo."
LUK,Evangelio Segun Lukas,Lukas,NT,22,67,"Nan a bis'É: ‘Bisa nos, si ta abo ta e Mesias.’ Hesus a kontestá: ‘Si Mi bisa boso, boso no ta kere Mi tòg."
LUK,Evangelio Segun Lukas,Lukas,NT,22,68,"Si Ami hasi boso un pregunta, boso no ta kontestá Mi."
LUK,Evangelio Segun Lukas,Lukas,NT,22,69,"Ma di awe padilanti, Yu di hende lo ta sintá na man drechi di Dios, ku tin poder.’"
LUK,Evangelio Segun Lukas,Lukas,NT,22,70,"Nan tur a rospond'É: ‘Ke men, ta abo ta Yu di Dios antó?’ Hesus a bisa nan: ‘Ta boso mes ta bisa ku Mi ta!’"
LUK,Evangelio Segun Lukas,Lukas,NT,22,71,E ora ei nan di: ‘Nos no tin mester di mas testigu! Ata nos mes a tende loke el a bisa!’
LUK,Evangelio Segun Lukas,Lukas,NT,23,1,Henter e grupo di hende a lanta bai hiba Hesus serka Pilato.
LUK,Evangelio Segun Lukas,Lukas,NT,23,2,"Nan a kuminsá akus'É, bisando: ‘Nos a haña ku e hòmber akí ta pone nos pueblo desviá; el a kita nan di paga belasting na emperador i el a bisa ku e ta e Mesias, esta rei!’"
LUK,Evangelio Segun Lukas,Lukas,NT,23,3,Pilato a puntra Hesus: ‘T'abo ta rei di e hudiunan?’ Riba esei Hesus a kontestá: ‘Manera bo di!’
LUK,Evangelio Segun Lukas,Lukas,NT,23,4,E ora ei Pilato a bisa e saserdotenan importante i e multitut: ‘Mi no ta haña e hòmber akí kulpabel di nada.’
LUK,Evangelio Segun Lukas,Lukas,NT,23,5,"Ma nan a sigui insistí i bisa: ‘Su siñansa ta pone pueblo lanta den henter Hudea; El a kuminsá na Galilea, anto awor at'é akinan tambe.’"
LUK,Evangelio Segun Lukas,Lukas,NT,23,6,"Ora Pilato a tende esei, el a informá, si ta di Galilea Hesus tabata."
LUK,Evangelio Segun Lukas,Lukas,NT,23,7,"I ora el a haña sa ku Hesus tabata siudadano di e teritorio ku Heródes tabata goberná, el a mand'É serka Heródes ku tambe tabata na Herusalèm n'e mes momento ei."
LUK,Evangelio Segun Lukas,Lukas,NT,23,8,"Heródes a keda mashá kontentu ku e oportunidat pa mira Hesus, pasobra ya pa basta tempu e tabata ker a konos'É pa loke el a tende di djE; e tabatin gana di mira Hesus hasi un milager."
LUK,Evangelio Segun Lukas,Lukas,NT,23,9,"El a hasi Hesus hopi pregunta, ma Hesus no a kontestá nada."
LUK,Evangelio Segun Lukas,Lukas,NT,23,10,E saserdotenan importante i e dòktornan di lei a para akus'é fuertemente.
LUK,Evangelio Segun Lukas,Lukas,NT,23,11,Anto Heródes tambe ku su sòldánan a trata Hesus ku menospresio i nan a bistiÉ un mantel fini pa hasi bofon di djE. Despues nan a mand'É bèk pa Pilato.
LUK,Evangelio Segun Lukas,Lukas,NT,23,12,"Riba e mesun dia ei, Pilato i Heródes a bira amigu. Promé ku esei nan tabata enemigu di otro."
LUK,Evangelio Segun Lukas,Lukas,NT,23,13,"Pilato a yama e saserdotenan importante, e lidernan i pueblo serka dje"
LUK,Evangelio Segun Lukas,Lukas,NT,23,14,"i bisa nan: ‘Boso a trese e hòmber akí serka mi, pasobra segun boso e ta desviá pueblo. Awor mi a interog'é boso dilanti, ma no a hañ'é kulpabel di boso akusashonnan."
LUK,Evangelio Segun Lukas,Lukas,NT,23,15,"Heródes tampoko, sino lo e no a mand'é bèk serka nos; e hòmber akí no a hasi nada pa meresé morto!"
LUK,Evangelio Segun Lukas,Lukas,NT,23,16,P'esei mi ta laga batié ku karbachi i despues mi ta lag'é bai.’ [
LUK,Evangelio Segun Lukas,Lukas,NT,23,17,"Ora tabatin un fiesta hudiu, e mester a laga un prezu den libertat pa nan.]"
LUK,Evangelio Segun Lukas,Lukas,NT,23,18,Ma nan tur a grita riba un boka: ‘Kaba ku e hòmber akí! Laga Bárabas den libertat pa nos!’
LUK,Evangelio Segun Lukas,Lukas,NT,23,19,Awor ta asina ku e Bárabas ei tabata den prizòn pa motibu di un lantamentu den siudat i un asesinato.
LUK,Evangelio Segun Lukas,Lukas,NT,23,20,"Pilato, ku ker a pone Hesus den libertat, a bolbe dirigí palabra na pueblo."
LUK,Evangelio Segun Lukas,Lukas,NT,23,21,Ma nan a grita: ‘Krusifik'é! Krusifik'é!’
LUK,Evangelio Segun Lukas,Lukas,NT,23,22,"Pa di tres bia Pilato a puntra: ‘Ki maldat e hòmber akí a hasi? Mi no ta hañ'é kulpabel di nada ku ta meresé morto. Mi ta laga sut'é i despues mi ta dun'é su libertat, lag'é bai.’"
LUK,Evangelio Segun Lukas,Lukas,NT,23,23,Ma e pueblo a sigui insistí na bos altu ku mester krusifiká Hesus i al fin nan gritamentu a gana.
LUK,Evangelio Segun Lukas,Lukas,NT,23,24,Pilato a disidí di pasa e sentensia ku nan tabata pidi.
LUK,Evangelio Segun Lukas,Lukas,NT,23,25,"El a laga e hòmber, será pa lantamentu i asesinato, ku nan a boga p'e, liber i el a entregá nan Hesus pa nan hasi kunÉ loke nan tabata ke."
LUK,Evangelio Segun Lukas,Lukas,NT,23,26,"Ora nan a bai ku Hesus pa krusifik'É, nan a kontra ku un sierto Shimon, un hòmber di Sirene, ku tabata riba kaminda for di kunuku. Sòldánan a kohe e hòmber tene, pone e krus riba dje i lag'é karga e krus tras di Hesus."
LUK,Evangelio Segun Lukas,Lukas,NT,23,27,Un grupo grandi di e pueblo tabata siguiÉ i tabatin algun muhé ta lamentá i yora p'E.
LUK,Evangelio Segun Lukas,Lukas,NT,23,28,"Hesus a drei wak nan i bisa: ‘Muhénan di Herusalèm, no yora pa Mi, ma yora pa boso mes i pa boso yunan."
LUK,Evangelio Segun Lukas,Lukas,NT,23,29,"Pasobra ta yega un dia ku hende lo bisa: Felis ta e muhé ku no por haña yu, ku nunka no a karga un yu, ni nunka no a duna un yu pechu!"
LUK,Evangelio Segun Lukas,Lukas,NT,23,30,E ora ei hende lo bisa e serunan: Seru kai riba nos! i e seritunan: Seritu skonde nos!
LUK,Evangelio Segun Lukas,Lukas,NT,23,31,"Pasobra si ta asina nan ta hasi ku e palu ora e ta bèrdè, ta ki nan lo hasi, ora e seka?’"
LUK,Evangelio Segun Lukas,Lukas,NT,23,32,Tambe nan a hiba dos otro hòmber kriminal pa mata nan pareu ku Hesus.
LUK,Evangelio Segun Lukas,Lukas,NT,23,33,"Ora nan a yega e lugá ku yama ‘Karpachi’, nan a krusifiká Hesus. E dos kriminalnan tambe nan a krusifiká, un na su banda drechi, e otro na banda robes."
LUK,Evangelio Segun Lukas,Lukas,NT,23,34,"Hesus a resa: ‘Tata, pordoná nan, pasobra nan no sa kiko nan ta hasi.’ Nan a tira dou pa wak loke kada un ta haña di su paña."
LUK,Evangelio Segun Lukas,Lukas,NT,23,35,"Pueblo a para mira miéntras e lidernan tabata hasi bofon di djE. Nan tabata bisa: ‘Otro hende sí e por a salba! Lag'é salba su mes, si e ta e Mesias ku Dios a skohe!’"
LUK,Evangelio Segun Lukas,Lukas,NT,23,36,E sòldánan tambe tabata hasi bofon di djE. Nan a bin ofres'É biña zür
LUK,Evangelio Segun Lukas,Lukas,NT,23,37,"i bis'É: ‘Si t'abo ta rei di e hudiunan, salba bo mes.’"
LUK,Evangelio Segun Lukas,Lukas,NT,23,38,Na kabes di Hesus su krus tabatin skibí: ‘Esaki ta: Rei di e hudiunan.’
LUK,Evangelio Segun Lukas,Lukas,NT,23,39,"Un di e kriminalnan kologá tambe tabata insult'É; el a bisa: ‘N' ta Mesias bo ta? Salba bo mes i nos tambe, antó!’"
LUK,Evangelio Segun Lukas,Lukas,NT,23,40,Pero e otro kriminal a skual e i bis'é: ‘Bo no tin temor di Dios? Abo a risibí mesun kastigu kunÉ
LUK,Evangelio Segun Lukas,Lukas,NT,23,41,"anto pa nos e kastigu ta hustu, pasobra nos ta haña loke nos meresé. Ma E no a hasi nada malu!’"
LUK,Evangelio Segun Lukas,Lukas,NT,23,42,"Kaba el a bisa Hesus: ‘Hesus, kòrda riba mi, ora Bo drenta den bo reino.’"
LUK,Evangelio Segun Lukas,Lukas,NT,23,43,Hesus a kontest'é: ‘Mi ta sigurá bo: Awe mes lo bo ta huntu ku Mi den paraiso!’
LUK,Evangelio Segun Lukas,Lukas,NT,23,44,Tabata mas o ménos diesdos or di mèrdia i a reina un skuridat den henter e pais te tres or di atardi.
LUK,Evangelio Segun Lukas,Lukas,NT,23,45,Solo a stòp di bria i kortina den tèmpel a sker na dos.
LUK,Evangelio Segun Lukas,Lukas,NT,23,46,"Hesus a dal un gritu duru: ‘Tata, den bo man Mi ta entregá mi spiritu.’ Despues di e palabranan akí El a muri."
LUK,Evangelio Segun Lukas,Lukas,NT,23,47,"E kapitan romano ku a mira loke a pasa, a glorifiká Dios i bisa: ‘E hòmber akí tabata un hòmber hustu di bèrdè!’"
LUK,Evangelio Segun Lukas,Lukas,NT,23,48,"Henter e multitut ku a bin presensiá e akontesimentu, a bai kas bèk; nan tabata bati riba nan pechu komo señal di tristesa, pa loke nan a mira."
LUK,Evangelio Segun Lukas,Lukas,NT,23,49,"Hesus su amigunan i e muhénan ku tabata huntu kunÉ for di Galilea, a keda para na un distansia ta mira loke a pasa."
LUK,Evangelio Segun Lukas,Lukas,NT,23,50,"Tabatin un sierto hòmber, yamá Hosé, ku tabata bini di e pueblo Arimatea na Hudea. E tabata un bon hende i un hòmber hustu, ku tabata spera binida di reino di Dios. E tabata miembro di Konseho Supremo, sinembargo e sí no a bai di akuerdo ku loke e otro miembronan a disidí di hasi."
LUK,Evangelio Segun Lukas,Lukas,NT,23,52,El a bai serka Pilato i pidié kurpa di Hesus.
LUK,Evangelio Segun Lukas,Lukas,NT,23,53,"Despues el a kita e kurpa for di krus, lor'É den paña di lenen i pon'É den un graf, kobá den baranka. Tabata un graf ku nunka niun hende no a drumi aden ainda."
LUK,Evangelio Segun Lukas,Lukas,NT,23,54,Tabata dia di preparashon pa sabat i no tabata falta muchu pa dia di sabat kuminsá.
LUK,Evangelio Segun Lukas,Lukas,NT,23,55,"E muhénan ku a bini for di Galilea pa sigui Hesus, a sigui Hosé. Nan a mira e graf i opservá kon a pone su kurpa aden."
LUK,Evangelio Segun Lukas,Lukas,NT,23,56,"Despues nan a bai kas bèk bai prepará zeta i speserei pa hunta e kurpa kuné. Nan a sosegá nan kurpa riba sabat, manera lei tabata preskribí."
LUK,Evangelio Segun Lukas,Lukas,NT,24,1,"Den kibrá di mainta, riba e promé dia di siman, e muhénan a bishitá graf di Hesus, ku e spesereinan ku nan a prepará."
LUK,Evangelio Segun Lukas,Lukas,NT,24,2,Nan a haña e piedra kitá for di boka dje graf
LUK,Evangelio Segun Lukas,Lukas,NT,24,3,"i ora nan a drenta, nan no a haña kurpa di Señor Hesus."
LUK,Evangelio Segun Lukas,Lukas,NT,24,4,"Miéntras nan a keda para tur turdí pa loke a pasa, diripiente dos hòmber bistí na paña blanku briante a aparesé nan dilanti."
LUK,Evangelio Segun Lukas,Lukas,NT,24,5,"Yen di miedu e muhénan a baha kabes, ma e hòmbernan a dirigí e siguiente palabranan na nan: ‘Pakiko boso ta buska Esun ku ta na bida meimei di e mortonan?"
LUK,Evangelio Segun Lukas,Lukas,NT,24,6,"E no ta aki; El a lanta for di morto! Kòrda ku El a bisa boso, tempu E tabata na Galilea ainda:"
LUK,Evangelio Segun Lukas,Lukas,NT,24,7,"“Yu di hende mester keda entregá den man di hende pekadó i nan lo krusifik'É, ma riba e di tres dia lo E resusitá.” ’"
LUK,Evangelio Segun Lukas,Lukas,NT,24,8,E ora ei nan a kòrda loke Hesus a bisa.
LUK,Evangelio Segun Lukas,Lukas,NT,24,9,"Nan a bai for di e graf i a konta e diesun apòstelnan i tur sobra hende, tur kos."
LUK,Evangelio Segun Lukas,Lukas,NT,24,10,"E muhénan tabata: Maria Magdalena, Huana, i Maria mama di Hakobo. E otro muhénan ku a kompañá nan, tambe a konta e apòstelnan e historia."
LUK,Evangelio Segun Lukas,Lukas,NT,24,11,Ma pa e apòstelnan e historia di e muhénan a zona manera kos di loko i nan no a kere nan.
LUK,Evangelio Segun Lukas,Lukas,NT,24,12,"Sinembargo Pedro a kore bai na e graf, bùk wak aden, ma ta e pañanan ku ta lora morto aden so el a mira. El a bai kas bèk, asombrá pa loke a pasa."
LUK,Evangelio Segun Lukas,Lukas,NT,24,13,"E mesun dia ei dos disipel di Hesus tabata na kaminda pa Emaus, un pueblo ku ta keda diesun kilometer for di Herusalèm."
LUK,Evangelio Segun Lukas,Lukas,NT,24,14,Nan tabata kombersá ku otro riba tur e kosnan ku a sosodé.
LUK,Evangelio Segun Lukas,Lukas,NT,24,15,"Miéntras nan tabata kombersá i diskutí, Hesus mes a bin djòin nan i a kompañá nan na kaminda."
LUK,Evangelio Segun Lukas,Lukas,NT,24,16,"Ma algu tabata stroba nan bista, di moda ku nan no por a rekonos'É."
LUK,Evangelio Segun Lukas,Lukas,NT,24,17,Hesus a puntra nan: ‘Tokante kiko boso ta kombersando ku otro segun boso ta kana?’ Nan a keda para ku kara tristu.
LUK,Evangelio Segun Lukas,Lukas,NT,24,18,"Un di nan, Kleopas, a kontest'É: ‘Abo ta e úniko bishitante na Herusalèm ku no sa loke a sosodé aya den e último dianan akí?’"
LUK,Evangelio Segun Lukas,Lukas,NT,24,19,"El a puntra nan: ‘Kiko, antó?’ E ora ei nan a kont'É: ‘Loke a pasa ku Hesus di Nazarèt. E hòmber ei tabata un profeta i tantu Dios komo henter pueblo tabata konsider'É poderoso den palabra i akshon!"
LUK,Evangelio Segun Lukas,Lukas,NT,24,20,Nos saserdotenan importante i nos lidernan a laga konden'É na morto i krusifik'É.
LUK,Evangelio Segun Lukas,Lukas,NT,24,21,"Anto nos aki tabata karga speransa ku E tabata Esun ku a bini pa liberá Israel. Pero, ya ta tres dia kaba ku e kosnan ei a pasa."
LUK,Evangelio Segun Lukas,Lukas,NT,24,22,Awor algun señora di nos grupo a sorprendé nos. Mainta trempan nan a bai su graf
LUK,Evangelio Segun Lukas,Lukas,NT,24,23,i no a haña su kurpa einan. Nan a bini bèk bin konta ku nan a mira vishon di angelnan ku a bisa nan ku E ta bibu.
LUK,Evangelio Segun Lukas,Lukas,NT,24,24,"Algun di nos a bai bishitá e graf i a haña tur kos manera e muhénan a bisa, ma E mes nan no a mira.’"
LUK,Evangelio Segun Lukas,Lukas,NT,24,25,E ora ei Hesus a bisa nan: ‘Esta bobo boso ta! Esta pokopoko pa kere tur kos ku e profetanan a bisa!
LUK,Evangelio Segun Lukas,Lukas,NT,24,26,E Mesias n' mester a sufri di e forma akí i despues drenta den su gloria?’
LUK,Evangelio Segun Lukas,Lukas,NT,24,27,Hesus a splika nan tur kos ku Skritura ta bisa di djE mes; El a kuminsá na e bukinan di Moises i a sigui te na e bukinan di e profetanan.
LUK,Evangelio Segun Lukas,Lukas,NT,24,28,"Ora nan a aserká e pueblo kaminda nan tabata bai, Hesus a hasi komo si fuera E ker a sigui bai poko mas leu."
LUK,Evangelio Segun Lukas,Lukas,NT,24,29,"Ma nan a insistí pa E no bai i a bis'É: ‘Keda huntu ku nos, dia ta yegando na su fin; nochi ta sera.’ Hesus a drenta paden i keda huntu ku nan."
LUK,Evangelio Segun Lukas,Lukas,NT,24,30,"Miéntras E tabata kome huntu ku nan, El a kohe e pan, gradisí Dios, kibr'é i duna nan."
LUK,Evangelio Segun Lukas,Lukas,NT,24,31,"Nan bista a habri i nan a rekonos'É, ma na mes momento El a disparsé."
LUK,Evangelio Segun Lukas,Lukas,NT,24,32,"Un a bisa otro: ‘Nos kurason no tabata kima, ora E tabata papia ku nos na kaminda i mustra nos nifikashon di Skritura?’"
LUK,Evangelio Segun Lukas,Lukas,NT,24,33,Nan a lanta mesora bai Herusalèm bèk. Aya nan a haña e diesun apòstelnan huntu ku e otro disipelnan.
LUK,Evangelio Segun Lukas,Lukas,NT,24,34,"E apòstelnan di nan parti a konta e dos disipelnan ku a yega: ‘Ta di bèrdè mes, Señor a lanta for di morto! Pedro a mir'É!’"
LUK,Evangelio Segun Lukas,Lukas,NT,24,35,"E ora ei e dos disipelnan a konta tur kos ku a pasa ku nan na kaminda. Kon nan a rekonosé Hesus, ora El a kibra pan."
LUK,Evangelio Segun Lukas,Lukas,NT,24,36,"Miéntras e dos disipelnan tabata papia, diripiente Hesus mes a bin para meimei di nan i bisa nan: ‘Pas sea ku boso.’"
LUK,Evangelio Segun Lukas,Lukas,NT,24,37,"Nan a spanta nan morto i a haña miedu, pasobra nan a kere ku ta un spiritu nan a mira."
LUK,Evangelio Segun Lukas,Lukas,NT,24,38,E ora ei Hesus a bisa nan: ‘Pakiko boso ta drenta pániko asina? Pakiko boso mente ta yená ku duda?
LUK,Evangelio Segun Lukas,Lukas,NT,24,39,"Mira mi man i mi pia, t'Ami mes! Mishi ku Mi pa boso sa ku t'Ami. Pasobra spiritu no tin karni i wesu manera boso ta mira ku Ami sí tin!’"
LUK,Evangelio Segun Lukas,Lukas,NT,24,40,"Despues ku El a bisa nan e kosnan akí, El a mustra nan su man i su pia."
LUK,Evangelio Segun Lukas,Lukas,NT,24,41,"Te ainda nan no por a ker'É, dje kontentu i asombrá ei nan tabata, p'esei El a bisa nan: ‘Boso tin algu di kome aki?’"
LUK,Evangelio Segun Lukas,Lukas,NT,24,42,Nan a dun'É un pida piská hasá
LUK,Evangelio Segun Lukas,Lukas,NT,24,43,i El a kom'é nan dilanti.
LUK,Evangelio Segun Lukas,Lukas,NT,24,44,"E ora ei El a bisa nan: ‘Ta esaki ta e kosnan ku Mi a konta boso, tempu Mi tabata ainda huntu ku boso: Tur kos di Mi, ku ta skibí den Lei di Moises, den profetanan i den Salmonan mester bira realidat.’"
LUK,Evangelio Segun Lukas,Lukas,NT,24,45,Na e momento ei El a habri nan mente pa nan por a komprondé Skritura
LUK,Evangelio Segun Lukas,Lukas,NT,24,46,i bisa nan: ‘Esaki ta skibí: Mesias mester sufri i lanta for di morto riba e di tres dia.
LUK,Evangelio Segun Lukas,Lukas,NT,24,47,"Mester prediká, den su nòmber, pa tur nashon e mensahe ku hende mester kombertí pa haña pordon di piká. Boso ta testigu di e kosnan akí, kuminsando na Herusalèm."
LUK,Evangelio Segun Lukas,Lukas,NT,24,49,Ami mes lo manda pa boso loke Tata a primintí. Ma boso mester warda den siudat te ora boso haña poder djariba.’
LUK,Evangelio Segun Lukas,Lukas,NT,24,50,"Hesus a hiba nan pafó di siudat te serka Betania, kaminda El a hisa man na laria bendishoná nan."
LUK,Evangelio Segun Lukas,Lukas,NT,24,51,"Segun E tabata bendishoná nan, El a kita for di nan i a keda tumá den shelu."
LUK,Evangelio Segun Lukas,Lukas,NT,24,52,"Nan a ador'É i a regresá Herusalèm, yen di legria."
LUK,Evangelio Segun Lukas,Lukas,NT,24,53,"Nan tabata kontinuamente den tèmpel, kaminda nan tabata alabá Dios."
JHN,Evangelio Segun Huan,Huan,NT,1,1,Na kuminsamentu e Palabra tabat'ei kaba i e Palabra tabata huntu ku Dios; e Palabra tabata Dios mes.
JHN,Evangelio Segun Huan,Huan,NT,1,2,T'É tabata na kuminsamentu huntu ku Dios.
JHN,Evangelio Segun Huan,Huan,NT,1,3,A krea tur kos pa medio di djE i sin djE nada no a haña eksistensia.
JHN,Evangelio Segun Huan,Huan,NT,1,4,Den djE tabatin bida i e bida akí tabata lus pa hende.
JHN,Evangelio Segun Huan,Huan,NT,1,5,E lus a sigui bria den skuridat i skuridat no tabata por kuné.
JHN,Evangelio Segun Huan,Huan,NT,1,6,"Dios a manda su mensahero, un hòmber ku yama Huan."
JHN,Evangelio Segun Huan,Huan,NT,1,7,"Huan a bini pa testiguá di e lus, pa tur hende pone nan fe den e lus pa medio di su testimonio."
JHN,Evangelio Segun Huan,Huan,NT,1,8,"Huan mes no tabata e lus, ma el a bini pa testiguá di e lus."
JHN,Evangelio Segun Huan,Huan,NT,1,9,"E lus berdadero ku ta lusa tur hende, tabata biniendo na mundu."
JHN,Evangelio Segun Huan,Huan,NT,1,10,"E tabata den mundu i mundu a haña eksistensia pa medio di djE, ma e hendenan di mundu no a rekonosé ken E ta."
JHN,Evangelio Segun Huan,Huan,NT,1,11,"El a bini su mes kas, ma su hendenan no a asept'É."
JHN,Evangelio Segun Huan,Huan,NT,1,12,"Esnan ku sí a asept'É, ku a pone nan fe den su nòmber, El a duna derecho pa bira yu di Dios."
JHN,Evangelio Segun Huan,Huan,NT,1,13,"Nan no a bira yu di Dios a base di famia, ni na un manera natural, ni pa medio di deseo di un hende hòmber, ma segun Dios su plan."
JHN,Evangelio Segun Huan,Huan,NT,1,14,"E Palabra a bira hende i a bin biba meimei di nos. Nos a mira su gloria, e gloria ku e tin di Tata komo úniko Yu, yen di bondat i fieldat."
JHN,Evangelio Segun Huan,Huan,NT,1,15,"Huan a testiguá na su fabor; el a bisa: ‘Esaki ta esun ku mi tabata papia di dje, ora mi a bisa: Esun ku ta bini despues di mi tabat'ei promé ku mi, pasobra E tabata eksistí promé ku mi.’"
JHN,Evangelio Segun Huan,Huan,NT,1,16,Nos tur a risibí for di rikesa di su bondat; e bendishon ku nos a risibí di djE a bini na lugá di tur otro bendishon.
JHN,Evangelio Segun Huan,Huan,NT,1,17,Ta asina ku a risibí lei via Moises; bondat i fieldat a bini pa medio di Hesu-Kristu.
JHN,Evangelio Segun Huan,Huan,NT,1,18,"Nunka niun hende no a mira Dios, ma su úniko Yu, pegá na Tata su kurason i Dios meskos ku Tata, a revelá ken Dios ta."
JHN,Evangelio Segun Huan,Huan,NT,1,19,Outoridat hudiu a manda saserdote i levita pa puntra Huan ta ken e ta. El a duna e siguiente testimonio.
JHN,Evangelio Segun Huan,Huan,NT,1,20,E no a nenga i a deklará bon kla: ‘Ami no ta e Mesias!’
JHN,Evangelio Segun Huan,Huan,NT,1,21,E ora ei nan a puntr'é: ‘Ken bo ta antó? Elías?’ El a nenga esei tambe. Nan a bolbe puntra: ‘Ta bo ta e Profeta?’ Huan a bolbe kontestá: ‘Nò!’
JHN,Evangelio Segun Huan,Huan,NT,1,22,"E ora ei nan a bis'é: ‘Bon, ta ken bo ta antó? Duna nos un kontesta pa nos hiba pa esnan ku a manda nos. Kiko abo tin di bisa di bo mes?’"
JHN,Evangelio Segun Huan,Huan,NT,1,23,El a rospondé: ‘Ami ta e hende ku ta grita den desierto: Prepará kaminda pa Señor.’ Esei ta loke profeta Isaías a bisa.
JHN,Evangelio Segun Huan,Huan,NT,1,24,"E delegashon ku e fariseonan a manda,"
JHN,Evangelio Segun Huan,Huan,NT,1,25,"a bis'é: ‘Anto ki mishi bo ta batisá hende, si bo no ta ni e Mesias, ni Elías, ni e Profeta?’"
JHN,Evangelio Segun Huan,Huan,NT,1,26,Huan a kontestá nan: ‘Ami ta batisá ku awa. Pero tin un ku boso no konosé meimei di boso!
JHN,Evangelio Segun Huan,Huan,NT,1,27,"E ta bini despues di mi, ma mi no ta digno pa ni sikiera bùk lòs su sandalia.’"
JHN,Evangelio Segun Huan,Huan,NT,1,28,"Tur e kosnan akí a sosodé na Betania, na banda ost di Yordan, kaminda Huan tabata batisá hende."
JHN,Evangelio Segun Huan,Huan,NT,1,29,"E dia siguiente Huan a mira Hesus ta bini serka dje. El a bisa: ‘Ata e Lamchi di Dios, ku ta kita piká di mundu!"
JHN,Evangelio Segun Huan,Huan,NT,1,30,"Ta di e hòmber akí mi a papia ora mi a bisa: “Despues di mi ta bini un ku ta mas importante ku mi, pasobra E tabata eksistí promé ku mi.”"
JHN,Evangelio Segun Huan,Huan,NT,1,31,"Ami tampoko no tabata sa ta ken l'E por tabata, ma mi a bin batisá hende ku awa pa laga pueblo di Israel mira ken E ta.’"
JHN,Evangelio Segun Huan,Huan,NT,1,32,Huan a duna siguiente testimonio: ‘Mi a mira Spiritu Santu baha manera un palomba riba djE for di shelu i el a keda riba djE!
JHN,Evangelio Segun Huan,Huan,NT,1,33,"Ami tampoko no tabata sa ta ken E ta, ma Esun ku a manda mi batisá ku awa, a bisa mi: “Lo bo mira Spiritu Santu baha riba un hende i keda riba djE; e hòmber ei ta esun ku lo batisá hende ku Spiritu Santu.”"
JHN,Evangelio Segun Huan,Huan,NT,1,34,"Anto ami, ku a mira loke a sosodé, ta testiguá ku t'É ta e Yu di Dios!’"
JHN,Evangelio Segun Huan,Huan,NT,1,35,E dia siguiente Huan tabata pará mes kaminda huntu ku dos di su disipelnan.
JHN,Evangelio Segun Huan,Huan,NT,1,36,"Ora el a mira Hesus kana pasa, el a bisa: ‘Ata e Lamchi di Dios!’"
JHN,Evangelio Segun Huan,Huan,NT,1,37,E dos disipelnan a tende loke el a bisa i nan a sigui Hesus.
JHN,Evangelio Segun Huan,Huan,NT,1,38,"Hesus a drei wak i ora El a mira nan ta siguiÉ, El a puntra nan: ‘Kiko boso ke di Mi?’ Nan a kontestá: ‘Rabi, unda bo ta biba?’ E palabra ‘Rabi’ ta nifiká ‘Maestro’."
JHN,Evangelio Segun Huan,Huan,NT,1,39,"Hesus a bisa nan: ‘Bini i boso lo mira.’ Nan a bai mira i a keda serka Hesus e dia ei, pasobra ya tabata kuat'or djatardi."
JHN,Evangelio Segun Huan,Huan,NT,1,40,"Andreas, ruman di Simon Pedro, tabata un di e disipelnan ku a tende Huan i a sigui Hesus."
JHN,Evangelio Segun Huan,Huan,NT,1,41,E promé kos ku Andreas a hasi tabata bai buska su ruman Simon i bis'é: ‘Nos a haña e Mesias!’ E palabra ‘Mesias’ ta nifiká ‘Esun Ungí’.
JHN,Evangelio Segun Huan,Huan,NT,1,42,"El a trese Simon serka Hesus i ora Hesus a mir'é, El a bis'é: ‘Abo ta Simon, yu di Huan; djawe padilanti lo bo yama “Kefas”.’ E nòmber ‘Kefas’ ke men meskos ku Pedro, esta ‘baranka’."
JHN,Evangelio Segun Huan,Huan,NT,1,43,Siguiente dia Hesus a disidí di bai Galilea. El a kontra Filipo i a bis'é: ‘Sigui Mi!’
JHN,Evangelio Segun Huan,Huan,NT,1,44,"Ta asina ku Filipo tabata di Betsaida, di mesun pueblo ku Andreas i Pedro."
JHN,Evangelio Segun Huan,Huan,NT,1,45,"Awor Filipo na su turno a buska Natanaèl i bis'é: ‘Nos a topa esun ku tantu Moises den lei komo e profetanan ta papia di djE. Ta Hesus di Nazarèt, yu di Hosé.’"
JHN,Evangelio Segun Huan,Huan,NT,1,46,Natanaèl a bis'é: ‘Akaso algu bon por sali for di Nazarèt antó?’ Filipo a kontest'é: ‘Bin mira!’
JHN,Evangelio Segun Huan,Huan,NT,1,47,"Ora Hesus a mira Natanaèl ta bini, El a bisa: ‘Ata enberdat un israelita ku no konosé deshonestidat.’"
JHN,Evangelio Segun Huan,Huan,NT,1,48,"Natanaèl a puntr'É: ‘Kon bini bo konosé mi?’ Hesus a sigui bis'é: ‘Promé ku Filipo a yama bo, Mi a mira bo kaba bou di e palu di figo.’"
JHN,Evangelio Segun Huan,Huan,NT,1,49,"‘Rabi,’ Natanaèl a kontestá, ‘Bo ta e Yu di Dios; t'Abo ta rei di Israel!’"
JHN,Evangelio Segun Huan,Huan,NT,1,50,"Hesus a bis'é: ‘Pasobra Mi a bisa bo ku Mi a mira bo sintá bou di e palu di figo, bo ta pone bo fe den Mi? Lo bo mira kosnan hopi mas grandi ku esaki!"
JHN,Evangelio Segun Huan,Huan,NT,1,51,Mi ta sigurá bo: boso lo mira shelu habri i angelnan di Dios subi baha entre Dios i Yu di hende.’
JHN,Evangelio Segun Huan,Huan,NT,2,1,"Dos dia despues ku Hesus a topa Natanaèl, tabatin un kasamentu na Kana di Galilea. Hesus su mama tabata na e kasamentu."
JHN,Evangelio Segun Huan,Huan,NT,2,2,Nan a kombidá Hesus tambe huntu ku su disipelnan.
JHN,Evangelio Segun Huan,Huan,NT,2,3,"Ora ku biña a kaba, Hesus su mama a bis'É: ‘E hendenan no tin mas biña!’"
JHN,Evangelio Segun Huan,Huan,NT,2,4,"Hesus a kontest'é: ‘Señora, kiko bo ta deseá di Mi anto? Mi ora no a yega ainda.’"
JHN,Evangelio Segun Huan,Huan,NT,2,5,Hesus su mama a bisa e kriánan: ‘Hasi loke E bisa boso.’
JHN,Evangelio Segun Huan,Huan,NT,2,6,T'asina ku hudiu tin nan kustumbernan religioso di purifikashon; pa e motibu ei tabatin seis tinashi einan. Kada tinashi por a tuma ochenta pa shen liter di awa.
JHN,Evangelio Segun Huan,Huan,NT,2,7,Hesus a bisa e kriánan: ‘Yena e tinashinan ei ku awa.’ I e kriánan a yena nan te na rant.
JHN,Evangelio Segun Huan,Huan,NT,2,8,E ora ei El a bisa nan: ‘Saka poko awa i hiba pa e maestro di seremonia.’ I nan a hiba e awa pa e hòmber.
JHN,Evangelio Segun Huan,Huan,NT,2,9,"Ora e maestro di seremonia a purba e awa ku a kambia bira biña, el a manda yama e brùidehòm. E no tabata sa di unda e biña a sali, ma naturalmente e kriánan ku a saka e awa, sí tabata sa."
JHN,Evangelio Segun Huan,Huan,NT,2,10,"El a bisa e brùidehòm: ‘Tur hende ta parti e mihó biña promé i despues ora e hendenan a bebe basta kaba, nan ta parti e biña di ménos kalidat. Ma abo a warda e mihó biña te awor!’"
JHN,Evangelio Segun Huan,Huan,NT,2,11,Asin'akí Hesus a hasi su promé señal milagroso: ei na Kana di Galilea El a mustra su gloria i su disipelnan a kere den djE.
JHN,Evangelio Segun Huan,Huan,NT,2,12,"Despues Hesus, su mama, su rumannan i su disipelnan a bai Kafárnao i nan a keda aya un par di dia."
JHN,Evangelio Segun Huan,Huan,NT,2,13,"E fiesta ku hudiunan sa selebrá, fiesta di Pésag, tabata serka i Hesus a bai Herusalèm."
JHN,Evangelio Segun Huan,Huan,NT,2,14,"El a haña nan ta bende bue, karné i palomba i tabatin kambiadó di plaka tambe sintá den tèmpel."
JHN,Evangelio Segun Huan,Huan,NT,2,15,"Hesus a mara kabuya na otro, traha un karbachi i kore ku nan tur for di tèmpel huntu ku nan karnénan i nan buenan. El a basha sèn di e kambiadónan di plaka abou i bòltu nan mesa."
JHN,Evangelio Segun Huan,Huan,NT,2,16,Anto El a bisa esnan ku tabata bende palomba: ‘Saka e palombanan ei fo'i djaki! No hasi kas di mi Tata un marshe!’
JHN,Evangelio Segun Huan,Huan,NT,2,17,"E disipelnan a kòrda ku Skritura ta bisa: ‘Zelo pa bo kas, o Dios, lo kima den mi manera kandela!’"
JHN,Evangelio Segun Huan,Huan,NT,2,18,Outoridatnan hudiu a bis'É: ‘Mustra nos un señal milagroso pa nos mira ku kua derechi bo ta hasi e kos akí.’
JHN,Evangelio Segun Huan,Huan,NT,2,19,Hesus a kontestá nan: ‘Destruí e tèmpel akí i den tres dia Mi ta lant'é atrobe.’
JHN,Evangelio Segun Huan,Huan,NT,2,20,Nan a bis'É: ‘A tuma 46 aña pa traha e tèmpel akí. Awor abo ta bai lant'é den tres dia?’
JHN,Evangelio Segun Huan,Huan,NT,2,21,"Ma e tèmpel ku Hesus tabata papia di dje, tabata su mes kurpa."
JHN,Evangelio Segun Huan,Huan,NT,2,22,"Dia El a lanta for di morto, su disipelnan a bin kòrda loke El a bisa i nan a kere den Skritura i den e palabranan ku Hesus a bisa nan."
JHN,Evangelio Segun Huan,Huan,NT,2,23,"E dianan ku Hesus tabata na Herusalèm durante fiesta di Pésag, hopi hende ku a mir'É hasi señal milagroso a pone nan fe den djE."
JHN,Evangelio Segun Huan,Huan,NT,2,24,"Ma Hesus mes no ker a habri su mes pa nan, pasobra E tabata konosé kurason di tur hende."
JHN,Evangelio Segun Huan,Huan,NT,2,25,"Niun hende no tabatin mester di bis'É loke ta biba den hende, pasobra E mes tabata konosé kurason di hende."
JHN,Evangelio Segun Huan,Huan,NT,3,1,Tabatin un fariseo yamá Nikodemo ku tabata lider di pueblo hudiu.
JHN,Evangelio Segun Huan,Huan,NT,3,2,"Un anochi el a bai serka Hesus i bis'É: ‘Rabi, nos sa ku Dios a manda bo pa siña nos. Niun hende no por hasi e señalnan milagroso ku bo ta hasi, si Dios no ta huntu kuné.’"
JHN,Evangelio Segun Huan,Huan,NT,3,3,"Hesus a kontest'é: ‘Mi ta sigurá bo: niun hende no por mira reino di Dios, si e no nase di nobo.’"
JHN,Evangelio Segun Huan,Huan,NT,3,4,Nikodemo a bis'É: ‘Kon un hende ku ta hende grandi kaba por bolbe nase? Akaso e por drenta skochi di su mama atrobe i bolbe nase?’
JHN,Evangelio Segun Huan,Huan,NT,3,5,"Hesus a rospond'é: ‘Mi ta sigurá bo: niun hende no por drenta reino di Dios, si e no nase di awa i spiritu."
JHN,Evangelio Segun Huan,Huan,NT,3,6,"Un hende ta nase físikamente di su mayornan humano, ma spiritualmente e ta nase di Spiritu Santu."
JHN,Evangelio Segun Huan,Huan,NT,3,7,No keda sorprendí pasobra Mi ta bisa bo ku boso mester nase di nobo.
JHN,Evangelio Segun Huan,Huan,NT,3,8,"Bientu ta supla kaminda e ke; bo por tende su zonido, ma bo no sa di unda e ta bini ni unda e ta bai. Asina ta ku tur hende ku nase di Spiritu.’"
JHN,Evangelio Segun Huan,Huan,NT,3,9,Nikodemo a puntr'É: ‘Kon e kos ei por ta posibel?’
JHN,Evangelio Segun Huan,Huan,NT,3,10,Hesus a bis'é: ‘Abo ku ta maestro di Israel no sa e kosnan akí?
JHN,Evangelio Segun Huan,Huan,NT,3,11,"Mi ta sigurá bo: nos ta papia loke nos sa i nos ta testiguá loke nos a mira, ma boso no ta aseptá nos testimonio."
JHN,Evangelio Segun Huan,Huan,NT,3,12,"Si boso no ta kere Mi ora Mi papia tokante kos terenal, ta kon boso lo por kere Mi antó ora Mi papia tokante kos selestial?"
JHN,Evangelio Segun Huan,Huan,NT,3,13,Niun hende no a yega di subi bai shelu; ta solamente Yu di hende a baha bini for di shelu.
JHN,Evangelio Segun Huan,Huan,NT,3,14,"Manera Moises a hisa e kolebra di bròns riba un staka den desierto, asina tambe mester alsa Yu di hende,"
JHN,Evangelio Segun Huan,Huan,NT,3,15,"pa tur ku kere den djE, haña e bida eterno ku ta den djE.’"
JHN,Evangelio Segun Huan,Huan,NT,3,16,"Pasobra Dios a stima mundu asina tantu ku El a duna su úniko Yu, pa tur esnan ku kere den djE no bai pèrdí, ma haña bida eterno."
JHN,Evangelio Segun Huan,Huan,NT,3,17,"Dios no a manda su Yu den mundu pa kondená mundu, ma pa salba mundu pa medio di djE."
JHN,Evangelio Segun Huan,Huan,NT,3,18,"Lo no kondená esun ku kere den e Yu; esun ku no kere den djE ta kondená kaba, pasobra e no a kere den e úniko Yu di Dios."
JHN,Evangelio Segun Huan,Huan,NT,3,19,"T'esaki ta e kondena: lus a bini na mundu, ma hende a stima skuridat mas ku nan a stima lus, pasobra nan tabata praktiká maldat."
JHN,Evangelio Segun Huan,Huan,NT,3,20,"Tur hende ku ta praktiká maldat ta odia lus i nan no ta bini serka djE, pa nan aktonan malbado no pone nan kara na bèrgwensa."
JHN,Evangelio Segun Huan,Huan,NT,3,21,"Esun ku ta praktiká bèrdat ta serka di e lus, pa e lus mustra ku e hende akí a aktua di akuerdo ku boluntat di Dios."
JHN,Evangelio Segun Huan,Huan,NT,3,22,Despues Hesus i su disipelnan a bai region di Hudea. Aki Hesus a keda i tabata batisá hende.
JHN,Evangelio Segun Huan,Huan,NT,3,23,"Awor Huan tambe tabata batisá hende na Enon, serka di Salim, pasobra ei tabatin hopi awa. E hendenan tabata bini pa risibí boutismo."
JHN,Evangelio Segun Huan,Huan,NT,3,24,Tur e kosnan akí a sosodé tempu no a benta Huan den prizòn ainda.
JHN,Evangelio Segun Huan,Huan,NT,3,25,Disipelnan di Huan a kuminsá diskutí ku un hudiu tokante e baño ritual pa purifikashon.
JHN,Evangelio Segun Huan,Huan,NT,3,26,"Despues nan a aserká Huan i bis'é: ‘Rabi, bo ta kòrda e hòmber ku tabata huntu ku bo na e otro banda di Yordan; esun ku bo a testiguá na su fabor? Wèl, at'é ta batisá hende i tur hende ta bai serka dje!’"
JHN,Evangelio Segun Huan,Huan,NT,3,27,Huan a kontestá nan: ‘Ningun hende no tin nada ku e no a haña di Dios.
JHN,Evangelio Segun Huan,Huan,NT,3,28,"Boso mes ta testigu kon mi a testiguá i bisa: “No ta ami ta e Mesias, pero a manda mi su dilanti.”"
JHN,Evangelio Segun Huan,Huan,NT,3,29,"Brùit ta pertenesé na brùidehòm, ma amigu di e brùidehòm ku ta para pa tende stèm di e brùidehòm, ta bira mashá kontentu ora e tend'é. Esei ta e goso ku ami ta sinti i el a yega na su kulminashon!"
JHN,Evangelio Segun Huan,Huan,NT,3,30,"E mester bira mas importante, miéntras ami ta bira ménos importante.’"
JHN,Evangelio Segun Huan,Huan,NT,3,31,Esun ku ta bini djariba ta mas ku tur hende. Esun ku ta biba riba mundu ta pertenesé na mundu i e ta papia di kos ku tin di aber ku e mundu akí. Esun ku ta bini di shelu ta riba tur hende;
JHN,Evangelio Segun Huan,Huan,NT,3,32,"E ta papia di loke El a mira i tende, ma niun hende no ta aseptá su testimonio."
JHN,Evangelio Segun Huan,Huan,NT,3,33,Esun ku aseptá su testimonio ta konfirmá ku Dios ta papia bèrdat.
JHN,Evangelio Segun Huan,Huan,NT,3,34,Pasobra esun ku Dios a manda ta papia palabra di Dios; pasobra Dios ta dun'É Spiritu Santu na abundansia.
JHN,Evangelio Segun Huan,Huan,NT,3,35,Tata ta stima su Yu i a entregá tur kos den su man.
JHN,Evangelio Segun Huan,Huan,NT,3,36,"Esun ku ta kere den e Yu, tin bida eterno; esun ku desobedesé e Yu, lo no tin bida eterno, pero ta keda sufri kastigu di Dios."
JHN,Evangelio Segun Huan,Huan,NT,4,1,E fariseonan a tende ku Hesus tabata haña i batisá mas disipel ku Huan.
JHN,Evangelio Segun Huan,Huan,NT,4,2,"Ounke en realidat no tabata Hesus mes tabata batisá hende, ma su disipelnan."
JHN,Evangelio Segun Huan,Huan,NT,4,3,"Ora Hesus a haña sa loke a yega na orea di e fariseonan, El a sali for di Hudea i regresá Galilea."
JHN,Evangelio Segun Huan,Huan,NT,4,4,Pa yega Galilea e mester a pasa via Samaria.
JHN,Evangelio Segun Huan,Huan,NT,4,5,"Na Samaria El a yega un siudat ku yama Sikar, ku ta keda serka di e fèlt ku Yakob a duna su yu Jozef."
JHN,Evangelio Segun Huan,Huan,NT,4,6,"Ei tabatin e pos di Yakob i Hesus ku tabata kansá di biaha, a kai sinta banda di e pos; tabata banda di diesdos or di mèrdia."
JHN,Evangelio Segun Huan,Huan,NT,4,7,Un muhé samaritano a bin saka awa i Hesus a bis'é: ‘Duna Mi un tiki awa di bebe.’
JHN,Evangelio Segun Huan,Huan,NT,4,8,Ta asina ku Hesus su disipelnan a drenta siudat pa bai kumpra kuminda.
JHN,Evangelio Segun Huan,Huan,NT,4,9,"E muhé a kontestá Hesus: ‘Bo ta hudiu i ami ta samaritano, ta kon bo por pidi mi kohe awa pa bo bebe?’ T'asina ku hudiu i samaritano no tabata parti un pan ku otro!"
JHN,Evangelio Segun Huan,Huan,NT,4,10,"Hesus a kontestá e muhé: ‘Si bo tabata konosé e don ku Dios ta duna i tabata sa ken ta pidi bo un poko awa pa bebe, abo lo a pidiÉ awa i lo El a duna bo awa ku ta duna bida!’"
JHN,Evangelio Segun Huan,Huan,NT,4,11,"E muhé a rospondé: ‘Shon, bo no tin hèmber i e pos ta hundu. Di unda bo ta saka e awa ei ku ta duna bida antó?"
JHN,Evangelio Segun Huan,Huan,NT,4,12,"Ta nos tata Yakob a duna nos e pos akí; tantu e mes i su yunan, komo su bestianan di kria a bebe for di dje. Akaso bo ta pretendé di ta mas ku Yakob?’"
JHN,Evangelio Segun Huan,Huan,NT,4,13,"Hesus a kontestá: ‘Ken ku bebe for di e awa akí ta bolbe haña set,"
JHN,Evangelio Segun Huan,Huan,NT,4,14,"ma es ku bebe for di e awa ku Ami dun'é, lo no haña set nunka mas. E awa ku Ami dun'é lo bira manera un fuente di awa ku ta brota i kore pa duna bida eterno.’"
JHN,Evangelio Segun Huan,Huan,NT,4,15,"E ora ei e muhé a bis'É: ‘Señor, duna mi e awa ei! Ya mi no ta haña set ni mi no tin nodi di bin kohe awa aki mas.’"
JHN,Evangelio Segun Huan,Huan,NT,4,16,Hesus a bisa e muhé: ‘Bai yama bo kasá i bini bèk aki.’
JHN,Evangelio Segun Huan,Huan,NT,4,17,El a kontestá Hesus: ‘Mi no tin kasá.’ E ora ei Hesus a sigui bis'é: ‘Ku rason bo ta bisa ku bo no tin kasá.
JHN,Evangelio Segun Huan,Huan,NT,4,18,"Pasobra bo tabatin sinku hòmber i esun ku bo tin awor akí, no ta bo kasá. Bo a papia bèrdat!’"
JHN,Evangelio Segun Huan,Huan,NT,4,19,"E muhé a kontestá: ‘Shon, mi ta mira ku bo ta un profeta."
JHN,Evangelio Segun Huan,Huan,NT,4,20,"Nos antepasadonan a adorá Dios riba e seru akí, ma boso ku ta hudiu ta bisa ku Herusalèm ta e úniko lugá, kaminda mester adorá Dios.’"
JHN,Evangelio Segun Huan,Huan,NT,4,21,"Hesus a bis'é: ‘Kere Mi, señora, e ora ta yega ku boso lo no adorá Tata ni riba e seru akí ni na Herusalèm."
JHN,Evangelio Segun Huan,Huan,NT,4,22,"Boso ku ta samaritano ta adorá Dios sin sa ken E ta. Nos ku ta hudiu ta adorá loke nos konosé, pasobra ta di e hudiunan salbashon ta bini."
JHN,Evangelio Segun Huan,Huan,NT,4,23,"Ma e ora ta serka di yega, sí, el a yega awor akí kaba, ku e hendenan ku ta adorá Dios di bèrdè, lo ador'É den spiritu i bèrdat. Pasobra Tata ta buska hende asina pa ador'É."
JHN,Evangelio Segun Huan,Huan,NT,4,24,Dios ta spiritu; p'esei esnan ku ta ador'É mester hasié den Spiritu i bèrdat.’
JHN,Evangelio Segun Huan,Huan,NT,4,25,"E muhé a bis'É: ‘Mi sa ku e Mesias, esun ku nan ta yama “Kristu”, mester bini. I ora e bini, lo e splika nos tur kos.’"
JHN,Evangelio Segun Huan,Huan,NT,4,26,"E ora ei Hesus a bis'é: ‘T'Ami, ku ta papiando ku bo, t'É!’"
JHN,Evangelio Segun Huan,Huan,NT,4,27,Na e momento ei e disipelnan di Hesus a yega i nan a keda asombrá ku E tabata papia ku un hende muhé. Sinembargo niun di nan no a puntra Hesus: ‘Kiko Bo ke di dje?’ òf ‘Pakiko Bo ta papia kuné?’
JHN,Evangelio Segun Huan,Huan,NT,4,28,E muhé a laga su tinashi atras i kita bai. El a drenta siudat i bisa e hendenan:
JHN,Evangelio Segun Huan,Huan,NT,4,29,‘Bin mira un hòmber ku a bisa mi tur kos ku mi a yega di hasi! Por ta t'é ta e Mesias?’
JHN,Evangelio Segun Huan,Huan,NT,4,30,E hendenan a sali for di siudat pa bai serka Hesus.
JHN,Evangelio Segun Huan,Huan,NT,4,31,"Mientrastantu e disipelnan tabata roga Hesus: ‘Rabi, kome algu.’"
JHN,Evangelio Segun Huan,Huan,NT,4,32,El a kontestá nan: ‘Mi tin un kuminda di kome ku boso no konosé.’
JHN,Evangelio Segun Huan,Huan,NT,4,33,E ora ei e disipelnan a puntra otro: ‘Ken por a trese kuminda pa E kome?’
JHN,Evangelio Segun Huan,Huan,NT,4,34,Ma Hesus a bisa nan: ‘Mi kuminda ta: kumpli ku boluntat di Esun ku a manda Mi i kompletá e trabou ku El a enkargá Mi.
JHN,Evangelio Segun Huan,Huan,NT,4,35,"Boso mes no sa bisa: “Ta falta kuater luna so pa ta tempu di kosecha.” Wèl, Ami ta bisa boso: Hisa kara wak e kunukunan; nan ta kla pa kosechá kaba!"
JHN,Evangelio Segun Huan,Huan,NT,4,36,"Ya esun ku ta kosechá ta haña su pago i e ta huntando e kosecha, destiná pa bida eterno. Di e manera ei esun ku ta sembra i esun ku ta kosechá ta kontentu huntu!"
JHN,Evangelio Segun Huan,Huan,NT,4,37,Pasobra e dicho: “Un ta sembra i otro ta kosechá” ta palabra bèrdat.
JHN,Evangelio Segun Huan,Huan,NT,4,38,Mi a manda boso kosechá loke boso no a traha duru p'e; boso ta benefisiá di otro hende su trabou.’
JHN,Evangelio Segun Huan,Huan,NT,4,39,"Den e siudat ei hopi samaritano a pone nan fe den Hesus, pasobra e muhé a testiguá: ‘El a bisa mi tur kos ku mi a yega di hasi!’"
JHN,Evangelio Segun Huan,Huan,NT,4,40,"P'esei ora e samaritanonan a bai serka djE, nan a rog'É pa keda serka nan. I Hesus a keda dos dia."
JHN,Evangelio Segun Huan,Huan,NT,4,41,Hopi hende mas a kere den djE ora nan a tende su mensahe i
JHN,Evangelio Segun Huan,Huan,NT,4,42,"nan a bisa e muhé: ‘Nos no ta kere mas a base di loke nos a tende di bo, awor nos mes a tend'É i nos sa ku enberdat E ta e salbador di mundu!’"
JHN,Evangelio Segun Huan,Huan,NT,4,43,"Despues di a pasa dos dia na Samaria, Hesus a sali bai Galilea."
JHN,Evangelio Segun Huan,Huan,NT,4,44,"Ora El a yega Galilea, e hendenan a risibiÉ bon, djis pasobra nan a mira tur loke El a hasi dia nan mes a bai fiesta di Pésag na Herusalèm. Ta manera Hesus mes a yega di bisa: ‘Un profeta no ta haña honor den su mes pais.’"
JHN,Evangelio Segun Huan,Huan,NT,4,46,"Asina Hesus a bolbe yega Kana na Galilea, kaminda El a yega di kambia awa den biña. Aya tabatin un ofisial di gobièrnu, ku tabatin un yu malu na Kafárnao."
JHN,Evangelio Segun Huan,Huan,NT,4,47,"Ora el a tende ku Hesus a bini Galilea bèk for di Hudea, el a bai serka djE i rog'É pa bai Kafárnao kuné, pa kura su yu ku tabata serka di muri."
JHN,Evangelio Segun Huan,Huan,NT,4,48,"Hesus a bis'é: ‘Boso, galileo, no ke kere si boso no haña señal milagroso mira!’"
JHN,Evangelio Segun Huan,Huan,NT,4,49,"E ofisial a bis'É: ‘Señor, ban ku mi promé mi yu muri!’"
JHN,Evangelio Segun Huan,Huan,NT,4,50,"E ora ei Hesus a bis'é: ‘Bai numa, bo yu ta biba.’ E hòmber a kere loke Hesus a bis'é i el a bai."
JHN,Evangelio Segun Huan,Huan,NT,4,51,"Na kaminda pa kas, su kriánan a bin kontr'é i bis'é: ‘Bo yu ta bibu!’"
JHN,Evangelio Segun Huan,Huan,NT,4,52,E ofisial a informá ta ki ora e yu su kurpa a drecha i nan a kontest'é: ‘Su keintura a bai banda di un or di mèrdia.’
JHN,Evangelio Segun Huan,Huan,NT,4,53,E tata tabata sa ku ta e ora ei Hesus a bis'é: ‘Bo yu ta biba!’ Asina e i henter su famia a kere den Hesus.
JHN,Evangelio Segun Huan,Huan,NT,4,54,"Esaki tabata e di dos señal milagroso ku Hesus a hasi, ora El a regresá Galilea for di Hudea."
JHN,Evangelio Segun Huan,Huan,NT,5,1,Despues Hesus a bai Herusalèm komo aya tabatin un fiesta religioso di hudiu.
JHN,Evangelio Segun Huan,Huan,NT,5,2,"Ei, serka di Porta di Karné tabatin un tanki di awa ku na arameo yama Betesda. E tanki di awa tabatin sinku galeria ku pilá."
JHN,Evangelio Segun Huan,Huan,NT,5,3,"Entre e pilánan tabatin hopi hende malu, drumí abou; tabatin hende siegu, lam i mankaron. [Nan tabata warda e awa move,"
JHN,Evangelio Segun Huan,Huan,NT,5,4,"pasobra tempu tempu tabatin un angel di Señor ta baha den e tanki di awa i pone e awa move. E ora ei e promé hende malu ku baha den e tanki di awa, asina e awa move, tabata kura di kualke malesa ku e por tabatin.]"
JHN,Evangelio Segun Huan,Huan,NT,5,5,"Un hòmber ku tabatin 38 aña malu kaba, tambe tabat'ei."
JHN,Evangelio Segun Huan,Huan,NT,5,6,Hesus a mir'é drumí eibou i E tabata sa ku e hòmber tabata malu pa hopi tempu kaba; p'esei El a bis'é: ‘Bo ke bira bon?’
JHN,Evangelio Segun Huan,Huan,NT,5,7,"E hòmber a kontest'É: ‘Shon, mi no tin niun hende pa hinka mi den awa ora e move; ora mi bai pa baha aden, ya otro hende a baha aden promé ku mi.’"
JHN,Evangelio Segun Huan,Huan,NT,5,8,E ora ei Hesus a bis'é: ‘Lanta kohe bo dragbar i kana numa!’
JHN,Evangelio Segun Huan,Huan,NT,5,9,"Mesora e hòmber a bira bon, kohe su dragbar i kuminsá kana. E kura a tuma lugá riba sabat;"
JHN,Evangelio Segun Huan,Huan,NT,5,10,"p'esei e outoridatnan hudiu a bisa e hòmber ku a kura: ‘Awe ta sabat, no ta pèrmití pa bo karga bo dragbar.’"
JHN,Evangelio Segun Huan,Huan,NT,5,11,"E hòmber a rospondé: ‘T'esun ku a kura mi, a bisa mi kohe mi dragbar i kana.’"
JHN,Evangelio Segun Huan,Huan,NT,5,12,Nan a puntr'é: ‘Ken a manda bo hasi esei?’
JHN,Evangelio Segun Huan,Huan,NT,5,13,"Ma e hòmber ku a kura no tabata sa ta ken, pasobra tabatin un multitut grandi ei i Hesus a kita bai."
JHN,Evangelio Segun Huan,Huan,NT,5,14,"Despues Hesus a topa e hòmber den tèmpel i a bis'é: ‘Tende, bo a keda bon awor; mira pa bo no sigui den piká, sino algu pió ta pasa ku bo!’"
JHN,Evangelio Segun Huan,Huan,NT,5,15,E ora ei e hòmber a bai bisa e outoridatnan hudiu ku ta Hesus tabata esun ku a kur'é.
JHN,Evangelio Segun Huan,Huan,NT,5,16,"Nan a kuminsá persiguí Hesus, pasobra E tabata hasi e tipo di kos ei riba sabat."
JHN,Evangelio Segun Huan,Huan,NT,5,17,Hesus a defendé su kurpa i bisa: ‘Te awor mi Tata ta traha kontinuamente i Ami tambe mester hasi mi trabou.’
JHN,Evangelio Segun Huan,Huan,NT,5,18,"Loke Hesus a bisa, a pone outoridat hudiu bira mas determiná ainda pa mat'É; pasobra Hesus no a kibra ku lei di sabat so, ma tambe El a bisa aserka ku Dios ta su Tata. Pues El a hasi su mes igual na Dios."
JHN,Evangelio Segun Huan,Huan,NT,5,19,"P'esei Hesus a tuma palabra i sigui bisa nan: ‘Mi ta sigurá boso: Yu no por hasi nada riba su mes; E ta hasi solamente loke El a mira su Tata hasi. Loke Tata hasi, e Yu tambe ta hasi."
JHN,Evangelio Segun Huan,Huan,NT,5,20,"Pasobra Tata ta stima su Yu i E ta mustr'É tur kos ku E mes, ku ta Tata, ta hasi. Lo E mustra su Yu kos mas grandi ainda pa E laga boso keda asombrá."
JHN,Evangelio Segun Huan,Huan,NT,5,21,"Meskos ku Tata ta lanta morto duna nan bida, asin'ei tambe su Yu ta duna esun ku E ke bida."
JHN,Evangelio Segun Huan,Huan,NT,5,22,"E Yu tin outoridat, pasobra Tata mes no ta husga niun hende, ma El a entregá tur huisio den man di su Yu."
JHN,Evangelio Segun Huan,Huan,NT,5,23,"Ya asina tur hende ta honra e Yu, manera nan ta honra Tata. Es ku no ta honra e Yu no ta honra Tata ku a mand'É tampoko.’"
JHN,Evangelio Segun Huan,Huan,NT,5,24,"Hesus a sigui bisa nan: ‘Mi ta sigurá boso: esun ku skucha Mi i pone su fe den Esun ku a manda Mi, tin bida eterno. El a pasa di morto pa bida kaba; lo no konden'é."
JHN,Evangelio Segun Huan,Huan,NT,5,25,"Mi ta sigurá boso: e ora lo yega, sí, el a yega kaba, ku esnan ku ta morto lo skucha stèm di Yu di Dios i esnan ku tende di djE, lo haña bida!"
JHN,Evangelio Segun Huan,Huan,NT,5,26,"Pasobra meskos ku Tata ta fuente di bida, asin'ei tambe El a hasi su Yu fuente di bida."
JHN,Evangelio Segun Huan,Huan,NT,5,27,"El a duna su Yu poder pa husga, pasobra t'E ta Yu di hende."
JHN,Evangelio Segun Huan,Huan,NT,5,28,No keda asombrá pa loke Mi ta bisa; pasobra ta yega e ora ku tur ku ta morto den graf lo skucha su stèm
JHN,Evangelio Segun Huan,Huan,NT,5,29,"i nan lo sali. Esnan ku a hasi bon, lo lanta for di morto i haña bida eterno, ma esnan ku a hasi maldat lo lanta for di morto pa risibí kondenashon."
JHN,Evangelio Segun Huan,Huan,NT,5,30,"Ami no por hasi nada riba Mi mes; Mi ta husga manera Dios bisa Mi pa husga i mi sentensia ta hustu. Pasobra Mi no ta buska moda di hasi mi mes boluntat, ma boluntat di Esun ku a manda Mi.’"
JHN,Evangelio Segun Huan,Huan,NT,5,31,"Hesus a sigui bisa nan: ‘Si Mi so testiguá na mi mes fabor, mi testimonio no ta bèrdat."
JHN,Evangelio Segun Huan,Huan,NT,5,32,Ma tin un otro ku ta testiguá na mi fabor i Ami sa ku loke E ta bisa di Mi ta bèrdat.
JHN,Evangelio Segun Huan,Huan,NT,5,33,Awor boso a manda hende serka Huan i Huan a testiguá loke ta bèrdat.
JHN,Evangelio Segun Huan,Huan,NT,5,34,"No ku Mi ta aseptá testimonio di hende, ma Mi ta papia e kosnan akí pa boso haña salbashon."
JHN,Evangelio Segun Huan,Huan,NT,5,35,Huan tabata manera un lampi sendé ku ta bria i boso tabata dispuesto pa gosa djis un tiki so di su lus.
JHN,Evangelio Segun Huan,Huan,NT,5,36,Sinembargo Ami tin un testigu muchu mas importante ku Huan. Pasobra ta e trabounan ku mi Tata a duna Mi pa hasi ta testiguá ku Tata a manda Mi.
JHN,Evangelio Segun Huan,Huan,NT,5,37,"I mi Tata mes, ku a manda Mi, a testiguá na mi fabor, ma boso no a yega di tende su stèm nunka ni boso no a mira su kara,"
JHN,Evangelio Segun Huan,Huan,NT,5,38,"ni boso no ta warda su palabra den boso kurason, pasobra boso ta nenga di pone boso fe den Esun ku El a manda."
JHN,Evangelio Segun Huan,Huan,NT,5,39,Boso ta skrudiñá Skritura kere ku den nan boso por haña bida eterno. Anto ta di Ami mes Skritura ta papia!
JHN,Evangelio Segun Huan,Huan,NT,5,40,Ma boso no ta dispuesto pa bini serka Mi pa boso haña bida.
JHN,Evangelio Segun Huan,Huan,NT,5,41,"Mi no ta aseptá elogio di hende,"
JHN,Evangelio Segun Huan,Huan,NT,5,42,ma Mi sa ki tipo di hende boso ta; den boso kurason no tin amor pa Dios.
JHN,Evangelio Segun Huan,Huan,NT,5,43,"Mi a bini den nòmber di mi Tata, ma boso no ta aseptá Mi. Mare ta otro hende a bini den nan mes nòmber, e ora ei sí boso lo a aseptá nan!"
JHN,Evangelio Segun Huan,Huan,NT,5,44,"Boso ta gusta haña elogio di otro hende, ma boso no ta buska elogio di e úniko Dios; wèl ta kon boso por kere Mi antó?"
JHN,Evangelio Segun Huan,Huan,NT,5,45,"No pensa ku ta Ami ta bai akusá boso dilanti di mi Tata. Ta Moises lo akusá boso, e mesun Moises den ken boso a pone boso speransa."
JHN,Evangelio Segun Huan,Huan,NT,5,46,"Pasobra si boso a kere Moises, boso lo a kere Ami tambe; ta di Mi el a skibi!"
JHN,Evangelio Segun Huan,Huan,NT,5,47,"Si boso no ta kere loke e mes a skibi, kon boso ta kere antó loke Ami bisa?’"
JHN,Evangelio Segun Huan,Huan,NT,6,1,"Despues Hesus a bai na banda ost di lago di Galilea, tambe yamá ‘Lago di Tiberias’."
JHN,Evangelio Segun Huan,Huan,NT,6,2,"Un multitut grandi a siguiÉ, pasobra nan a mira e señalnan milagroso ku El a hasi ku e enfermonan."
JHN,Evangelio Segun Huan,Huan,NT,6,3,Hesus a subi seru kai sinta huntu ku su disipelnan.
JHN,Evangelio Segun Huan,Huan,NT,6,4,"Pésag, un fiesta hudiu, tabata serka."
JHN,Evangelio Segun Huan,Huan,NT,6,5,"Ora Hesus a hisa kara mira un multitut grandi ta bini serka djE, El a puntra Filipo: ‘Unda nos por haña pan kumpra pa duna e hendenan akí kome?’"
JHN,Evangelio Segun Huan,Huan,NT,6,6,Hesus a papia asina djis pa wak Filipo su reakshon; E mes tabata sa kaba kiko E tabata bai hasi.
JHN,Evangelio Segun Huan,Huan,NT,6,7,"Filipo a kontest'É: ‘Ni maske kumpra 200 moneda di plata na pan, e no ta yega pa duna tur hende ni sikiera un tiki kuminda!’"
JHN,Evangelio Segun Huan,Huan,NT,6,8,"Un di su disipelnan, Andreas, ruman di Simon Pedro, a bis'É:"
JHN,Evangelio Segun Huan,Huan,NT,6,9,"‘Tin un mucha hòmber aki ku dos piská i sinku pan di puspas, pero esei no ta sufisiente pa e hendenan akí!’"
JHN,Evangelio Segun Huan,Huan,NT,6,10,"Hesus a bisa e disipelnan: ‘Laga e hendenan sinta abou.’ Kaminda nan tabata, tabatin hopi yerba i e hendenan a kai sinta. Tabatin un kantidat di sinku mil hende hòmber."
JHN,Evangelio Segun Huan,Huan,NT,6,11,"Hesus a kohe e pannan i despues di a gradisí Dios, El a laga parti nan pa e hendenan ku tabata sintá. El a hasi meskos ku e piskánan i e hendenan por a kohe kuantu ku nan tabata ke."
JHN,Evangelio Segun Huan,Huan,NT,6,12,"Ora e hendenan a kome barika yen, Hesus a bisa su disipelnan: ‘Kohe e pidanan ku a sobra pa nada no bai dispidí.’"
JHN,Evangelio Segun Huan,Huan,NT,6,13,"Nan a rekohé loke a sobra di e sinku pannan di trigo, despues ku e hendenan a kome, i yena diesdos makutu."
JHN,Evangelio Segun Huan,Huan,NT,6,14,"Ora e hendenan a mira e señal milagroso ku a tuma lugá, nan a bisa: ‘Enberdat, t'e hòmber akí ta e profeta ku mester a bini na mundu!’"
JHN,Evangelio Segun Huan,Huan,NT,6,15,Hesus tabata sa ku nan tabatin intenshon di koh'É violentamente bai kunÉ pa hasiÉ rei. P'esei El a retirá atrobe den seru; El a keda e so.
JHN,Evangelio Segun Huan,Huan,NT,6,16,Ora solo a baha e disipelnan di Hesus a baha bai kantu di lago.
JHN,Evangelio Segun Huan,Huan,NT,6,17,Nan a drenta boto krusa e lago bai den direkshon di Kafárnao. Mientrastantu a bira skur i te ainda Hesus no a bini serka nan.
JHN,Evangelio Segun Huan,Huan,NT,6,18,Tabata supla un bientu fuerte tambe ku tabata hasi e awa brutu.
JHN,Evangelio Segun Huan,Huan,NT,6,19,"Ora nan a rema te na un distansia di sinku pa seis kilometer, nan a mira Hesus ta kana riba laman i E tabata bini ora pa ora mas serka di e boto; nan a spanta."
JHN,Evangelio Segun Huan,Huan,NT,6,20,"Ma Hesus a bisa nan: ‘T'Ami, no spanta!’"
JHN,Evangelio Segun Huan,Huan,NT,6,21,E ora ei nan tabata dispuesto pa laga Hesus drenta nan boto i inmediatamente despues e boto a yega tera na su destino.
JHN,Evangelio Segun Huan,Huan,NT,6,22,"Su manisé e multitut ku a keda na otro banda di e lago, kaminda Hesus tabata promé, a kòrda ku ta un boto so nan a mira e dia anterior. Tambe nan a ripará ku Hesus no a djòin e disipelnan den e boto ei, ma ku nan a bai sin djE."
JHN,Evangelio Segun Huan,Huan,NT,6,23,Ma tabatin otro boto di e pueblo Tiberias ku a yega tera serka di e lugá kaminda e hendenan a kome pan despues ku Señor a gradisí Dios.
JHN,Evangelio Segun Huan,Huan,NT,6,24,"Ora e hendenan a ripará ku ni Hesus ni su disipelnan no tabat'ei mas, nan a drenta e botonan ei bai Kafárnao bai busk'É."
JHN,Evangelio Segun Huan,Huan,NT,6,25,"Ora nan a hañ'É na e otro banda di e lago, nan a puntr'É: ‘Rabi, fo'i ki ora bo t'aki?’"
JHN,Evangelio Segun Huan,Huan,NT,6,26,"Hesus a kontestá nan: ‘Mi ta sigurá boso: boso no ta buska Mi pasobra boso a komprondé e señalnan milagroso, ma pasobra boso a kome pan i yena boso barika."
JHN,Evangelio Segun Huan,Huan,NT,6,27,"No traha pa kuminda ku ta kaba na nada, ma pa kuminda ku ta keda i ta duna bida eterno. Esei ta loke Yu di hende ta duna boso; pasobra ta riba djE, Tata, Dios mes, a pone su seyo.’"
JHN,Evangelio Segun Huan,Huan,NT,6,28,E hendenan a rospond'É: ‘Kiko nos mester hasi pa kumpli ku e obranan ku Dios ta deseá?’
JHN,Evangelio Segun Huan,Huan,NT,6,29,Hesus a bisa nan: ‘T'esaki ta e kos ku Dios ke pa boso hasi: pone boso fe den Esun ku El a manda!’
JHN,Evangelio Segun Huan,Huan,NT,6,30,"Nan a kontestá: ‘Kua señal milagroso bo ta bai hasi antó, pa nos mira i pa nos kere den bo? Ki obra bo ta bai hasi?"
JHN,Evangelio Segun Huan,Huan,NT,6,31,"Nos antepasadonan a kome mana den desierto, manera Skritura ta bisa: “El a duna nan pan for di shelu pa nan kome.” ’"
JHN,Evangelio Segun Huan,Huan,NT,6,32,"E ora ei Hesus a sigui bisa nan: ‘Mi ta sigurá boso: No ta Moises a duna boso e pan ku ta bini for di shelu; ta mi Tata ta duna boso e pan di shelu, e pan berdadero."
JHN,Evangelio Segun Huan,Huan,NT,6,33,"Pasobra e pan ku Dios ta duna, ta baha for di shelu i ta duna mundu bida.’"
JHN,Evangelio Segun Huan,Huan,NT,6,34,"Nan a pidiÉ: ‘Señor, duna nos e pan ei antó, awor akí i semper!’"
JHN,Evangelio Segun Huan,Huan,NT,6,35,"Hesus a bisa nan: ‘T'Ami ta e pan ku ta duna bida! Esun ku bini serka Mi, lo no haña hamber nunka mas; esun ku kere den Mi, por konta ku nunka mas e no ta haña set."
JHN,Evangelio Segun Huan,Huan,NT,6,36,"Mi a bisa esei kaba, ku boso ta mira Mi i no ta kere."
JHN,Evangelio Segun Huan,Huan,NT,6,37,"Tur esnan ku Tata a duna Mi, lo bini serka Mi; i Mi no ta kore ku niun hende ku bini serka Mi."
JHN,Evangelio Segun Huan,Huan,NT,6,38,"Pasobra Mi no a baha for di shelu pa kumpli ku mi mes boluntat, ma pa kumpli ku boluntat di Esun ku a manda Mi."
JHN,Evangelio Segun Huan,Huan,NT,6,39,"Anto boluntat di Esun ku a manda Mi ta, pa Mi no laga niun di esnan ku El a duna Mi bai pèrdí, ma pa Mi lanta nan for di morto riba e último dia."
JHN,Evangelio Segun Huan,Huan,NT,6,40,"Pasobra ta mi Tata su boluntat pa tur ku mira su Yu i kere den djE, haña bida eterno i pa Mi mes lanta nan for di morto riba e último dia.’"
JHN,Evangelio Segun Huan,Huan,NT,6,41,"E pueblo a kuminsá murmurá kontra Hesus, pasobra El a bisa: ‘Ami ta e pan ku a baha for di shelu!’"
JHN,Evangelio Segun Huan,Huan,NT,6,42,"P'esei nan tabata komentá: ‘Ma n' ta Hesus, yu di Hosé, esei? Nos no konosé su mama i su tata? Pakiko e ta pretendé anto ku el a baha for di shelu?’"
JHN,Evangelio Segun Huan,Huan,NT,6,43,Hesus a kontestá nan: ‘Basta murmurá entre boso.
JHN,Evangelio Segun Huan,Huan,NT,6,44,"Niun hende no por bini serka Mi, si mi Tata ku a manda Mi no hal'é serka Mi; anto Ami lo lant'é for di morto riba e último dia."
JHN,Evangelio Segun Huan,Huan,NT,6,45,Ta skibí den buki di e profetanan: “Dios lo siña tur hende.” Tur ku a skucha Tata i siña di djE ta bini serka Mi.
JHN,Evangelio Segun Huan,Huan,NT,6,46,No ku niun hende a yega di mira Tata; ta solamente Esun ku ta bini di Dios a mira Tata.
JHN,Evangelio Segun Huan,Huan,NT,6,47,"Mi ta sigurá boso: esun ku kere, tin bida eterno."
JHN,Evangelio Segun Huan,Huan,NT,6,48,Ami ta e pan ku ta duna bida!
JHN,Evangelio Segun Huan,Huan,NT,6,49,Boso antepasadonan a kome mana den desierto i nan a muri!
JHN,Evangelio Segun Huan,Huan,NT,6,50,"Ma esaki ta e pan ku ta baha for di shelu; si un hende kome for di dje, e no ta muri."
JHN,Evangelio Segun Huan,Huan,NT,6,51,"Ami ta e pan bibu ku a baha for di shelu. Si un hende kome e pan akí, e ta biba pa semper. E pan ku Ami lo duna ta mi mes karni, ku Mi ta duna pa mundu haña bida!’"
JHN,Evangelio Segun Huan,Huan,NT,6,52,E ora ei e hendenan a kuminsá diskutí fuertemente ku otro i bisa: ‘Kon e hòmber akí por duna nos su karni kome?’
JHN,Evangelio Segun Huan,Huan,NT,6,53,"Hesus a rospondé nan: ‘Mi ta sigurá boso: si boso no kome karni di Yu di hende i bebe su sanger, boso lo no tin bida den boso."
JHN,Evangelio Segun Huan,Huan,NT,6,54,Esun ku kome mi karni i bebe mi sanger tin bida eterno i Ami lo lant'é for di morto riba e último dia.
JHN,Evangelio Segun Huan,Huan,NT,6,55,Pasobra mi karni ta berdadero kuminda i mi sanger ta berdadero bibida.
JHN,Evangelio Segun Huan,Huan,NT,6,56,"Esun ku kome mi karni i bebe mi sanger, lo keda den Mi i Ami den dje."
JHN,Evangelio Segun Huan,Huan,NT,6,57,"Esun ku kome Mi ta biba pa medio di Mi, pasobra Tata ku a manda Mi tin bida i Ami ta biba, pasobra E ta biba."
JHN,Evangelio Segun Huan,Huan,NT,6,58,Esaki ta e pan ku a baha for di shelu; E no ta manera e pan ku boso antepasadonan a kome i despues nan a muri tòg. Esun ku kome e pan akí lo biba pa semper.’
JHN,Evangelio Segun Huan,Huan,NT,6,59,"Hesus a bisa tur e kosnan akí, ora E tabata siña e hendenan den snoa na Kafárnao."
JHN,Evangelio Segun Huan,Huan,NT,6,60,"P'esei hopi di e disipelnan ku a tende Hesus papia, a bisa: ‘E palabranan akí ta hopi duru! Ken por para skucha nan?’"
JHN,Evangelio Segun Huan,Huan,NT,6,61,Hesus tabata sa ku nan tabata murmurá. El a bisa nan: ‘E kos akí ta ofendé boso?
JHN,Evangelio Segun Huan,Huan,NT,6,62,Suponé ku boso mira Yu di hende subi bai bèk kaminda E tabata promé!
JHN,Evangelio Segun Huan,Huan,NT,6,63,"Loke ta duna bida ta Spiritu di Dios, naturalesa humano no por yuda ku nada. E palabranan ku Ami a papia ku boso, ta bini di Spiritu di Dios i nan ta duna bida."
JHN,Evangelio Segun Huan,Huan,NT,6,64,Sinembargo tin algun di boso ku no ta kere.’ Loke ta pasa ta ku Hesus tabata sa di antemano ken ta esnan ku no ta kere i ken t'esun ku lo traishon'É.
JHN,Evangelio Segun Huan,Huan,NT,6,65,"El a añadí: ‘P'esei mes Mi a bisa boso ku niun hende no por bini serka Mi, si Tata no pèrmitié!’"
JHN,Evangelio Segun Huan,Huan,NT,6,66,"Ora Hesus a papia asina, hopi di su disipelnan a bira bèk i no a sigui kana huntu kunÉ mas."
JHN,Evangelio Segun Huan,Huan,NT,6,67,"El a puntra e diesdos disipelnan: ‘Basta boso tambe no ke bai, no?’"
JHN,Evangelio Segun Huan,Huan,NT,6,68,"Simon Pedro a kontestá: ‘Señor, serka ken nos tin ku bai? Abo tin e palabranan ku ta duna bida eterno!"
JHN,Evangelio Segun Huan,Huan,NT,6,69,Nos ta kere i nos a haña sa tambe ku Abo ta e Santu di Dios.’
JHN,Evangelio Segun Huan,Huan,NT,6,70,Hesus a kontest'é: ‘N' ta Ami mes a skohe boso diesdos? Sinembargo entre boso tin un diabel!’
JHN,Evangelio Segun Huan,Huan,NT,6,71,"Hesus tabata papia di Hudas, yu di Simon Iskariot. Pasobra Hudas, un di e diesdos disipelnan, mes lo traishon'É."
JHN,Evangelio Segun Huan,Huan,NT,7,1,"Despues Hesus a sigui biaha rònt Galilea. E no ker a biaha rònt Hudea, pasobra e outoridatnan hudiu tabata buska moda di mat'É."
JHN,Evangelio Segun Huan,Huan,NT,7,2,"Awor fiesta di Ramada, un fiesta hudiu, tabata serka."
JHN,Evangelio Segun Huan,Huan,NT,7,3,P'esei su ruman hòmbernan a bis'É: ‘Sali for di e lugá akí bai Hudea pa bo disipelnan mira e kosnan ku bo ta hasi.
JHN,Evangelio Segun Huan,Huan,NT,7,4,"Un hende ku ke ta konosí no ta tene loke e ta hasi sekreto. Ya ku bo ta hasi e kosnan akí, laga henter mundu mira ken bo ta!’"
JHN,Evangelio Segun Huan,Huan,NT,7,5,"Su rumannan a papia asina, pasobra nan mes no tabata kere den djE."
JHN,Evangelio Segun Huan,Huan,NT,7,6,"E ora ei Hesus a bisa nan: ‘Mi tempu no a yega ainda, ma pa boso sí tempu ta hechu semper."
JHN,Evangelio Segun Huan,Huan,NT,7,7,"Mundu no por odia boso, ma Ami sí e ta odia, pasobra Ami ta testiguá ku su aktonan ta malu."
JHN,Evangelio Segun Huan,Huan,NT,7,8,"Bai fiesta di Ramada numa; Ami no ta bai e fiesta ei, pasobra mi tempu no a yega ainda!’"
JHN,Evangelio Segun Huan,Huan,NT,7,9,"I despues di a kontestá asina, El a keda Galilea."
JHN,Evangelio Segun Huan,Huan,NT,7,10,"Despues ku Hesus su rumannan a bai fiesta di Ramada, E tambe a bai, ma den sekreto i no públikamente."
JHN,Evangelio Segun Huan,Huan,NT,7,11,Outoridat hudiu tabata busk'É durante e fiesta; nan tabata puntra: ‘Ma ta na unda e hòmber ei ta?’
JHN,Evangelio Segun Huan,Huan,NT,7,12,"Ketu ketu tabatin hopi komentario riba djE den pueblo. Tin hende tabata bisa: ‘E ta un bon hende!’ i otro tabata komentá: ‘Nò, e ta kohe e hendenan kabes abou!’"
JHN,Evangelio Segun Huan,Huan,NT,7,13,"Sinembargo niun hende no tabata papia abiertamente di djE, pasobra nan tabatin miedu di e outoridatnan hudiu."
JHN,Evangelio Segun Huan,Huan,NT,7,14,"Na mitar di e fiesta, Hesus a bai tèmpel kaminda E tabata siña e hendenan."
JHN,Evangelio Segun Huan,Huan,NT,7,15,"E pueblo a keda asombrá i bisa: ‘Kon bini e hòmber akí sa tantu asina, anto e no ta studiá?’"
JHN,Evangelio Segun Huan,Huan,NT,7,16,"Hesus a kontestá nan: ‘Mi siñansa no ta bini di Mi mes, ma di Esun ku a manda Mi."
JHN,Evangelio Segun Huan,Huan,NT,7,17,"Si un hende tin deseo di kumpli ku boluntat di Dios, e ta haña sa si loke Mi ta siña, ta di Dios òf si ta riba mi mes kuenta Mi ta papia."
JHN,Evangelio Segun Huan,Huan,NT,7,18,Esun ku ta papia riba su mes kuenta ta buska gloria pa su mes. Ma esun ku ta buska gloria pa esun ku a mand'é ta honesto i no tin maldat den dje.
JHN,Evangelio Segun Huan,Huan,NT,7,19,"Moises a duna boso lei, ma niun di boso no ta obedesé e lei ei. Pakiko boso ta buska Mi pa mata?’"
JHN,Evangelio Segun Huan,Huan,NT,7,20,E multitut a kontestá: ‘Bo tin un demoño den Bo! Ken ta buska Bo pa mata?’
JHN,Evangelio Segun Huan,Huan,NT,7,21,Hesus a bisa nan: ‘Mi a hasi un milager riba sabat i boso tur a keda asombrá.
JHN,Evangelio Segun Huan,Huan,NT,7,22,"P'esei Moises a pone den lei ku boso mester sirkunsidá boso yu hòmbernan, ounke no ta Moises sino boso antepasadonan a kuminsá ku esei. I riba sabat tambe boso ta sirkunsidá mucha hòmber."
JHN,Evangelio Segun Huan,Huan,NT,7,23,"Awor si un mucha hòmber risibí sirkunsishon riba sabat pa no kibra ku lei di Moises, kon bini antó boso ta bira razu riba Mi, pasobra Mi a kura henter kurpa di un hende riba sabat?"
JHN,Evangelio Segun Huan,Huan,NT,7,24,"No husga segun aparensia, ma ku hustisia.’"
JHN,Evangelio Segun Huan,Huan,NT,7,25,E ora ei algun hende di Herusalèm a bisa: ‘Ma no ta e hòmber akí nan ta buska pa mata?
JHN,Evangelio Segun Huan,Huan,NT,7,26,"At'é ta para papia públikamente, i niun hende no ta bis'é nada! No bisa mi ku e lidernan a realisá ku t'é ta e Mesias?"
JHN,Evangelio Segun Huan,Huan,NT,7,27,"Pero nos sí sa di unda e hòmber akí ta bini, sinembargo ora e Mesias mes bini, niun hende lo no sa di unda E ta bini!’"
JHN,Evangelio Segun Huan,Huan,NT,7,28,"P'esei miéntras Hesus tabata siña e hendenan den tèmpel, El a bisa na bos altu: ‘Sí, boso konosé Mi i sa di unda Mi ta bini. Mi no a bini riba mi mes kuenta; tin un ku a manda Mi i boso no konos'É."
JHN,Evangelio Segun Huan,Huan,NT,7,29,"Ma Ami sí konos'É, pasobra Mi a bini di djE i t'E a manda Mi.’"
JHN,Evangelio Segun Huan,Huan,NT,7,30,"P'esei nan a buska moda di kohe Hesus prezu, ma niun hende no por a pone man riba djE, pasobra su ora no a yega ainda."
JHN,Evangelio Segun Huan,Huan,NT,7,31,"Hopi hende den e multitut a kere den djE; nan a bisa: ‘Akaso e Mesias, ora e bini, lo por hasi mas señal milagroso ku e hòmber akí a hasi?’"
JHN,Evangelio Segun Huan,Huan,NT,7,32,E fariseonan a tende e multitut komentá e kosnan akí tokante Hesus; pa e motibu ei nan i e saserdotenan importante a manda guardia pa bai kohe Hesus prezu.
JHN,Evangelio Segun Huan,Huan,NT,7,33,P'esei Hesus a bisa: ‘Lo Mi pasa djis un temporada kòrtiku mas huntu ku boso i despues Mi ta bai serka Esun ku a manda Mi.
JHN,Evangelio Segun Huan,Huan,NT,7,34,"Boso lo buska Mi, ma boso lo no haña Mi. Boso lo no por bini, kaminda Mi ta!’"
JHN,Evangelio Segun Huan,Huan,NT,7,35,"E hendenan di pueblo a puntra otro: ‘Ta unda E ke bai ku nos lo no por hañ'É? Ta serka nos hendenan hudiu den estranheria, esnan ku ta biba huntu ku e griegonan, E ta bai pa E siña e griegonan?"
JHN,Evangelio Segun Huan,Huan,NT,7,36,"Ta kiko E ke men ku “Boso lo buska Mi, ma boso lo no por bini kaminda Mi ta”?’"
JHN,Evangelio Segun Huan,Huan,NT,7,37,"E último dia di fiesta di Ramada, esta e dia di mas importante, Hesus a lanta para bisa na bos altu: ‘Esun ku tin set, mester bin bebe serka Mi."
JHN,Evangelio Segun Huan,Huan,NT,7,38,"Manera Skritura ta bisa: “Esun ku kere den Mi, riu di awa ku ta duna bida, lo brota for di profundidat di su ser.” ’"
JHN,Evangelio Segun Huan,Huan,NT,7,39,"Hesus tabata papia tokante Spiritu Santu ku esnan ku ta kere den djE lo a bai risibí. Ma na e momentonan ei Spiritu Santu no tabat'ei ainda, pasobra no a alsa Hesus na un posishon di honor ainda."
JHN,Evangelio Segun Huan,Huan,NT,7,40,"Algun hende den e multitut a tende e palabranan di Hesus i nan a bisa: ‘Enberdat, e hòmber akí ta e Profeta!’"
JHN,Evangelio Segun Huan,Huan,NT,7,41,"Otro a bisa: ‘E hòmber akí ta e Mesias!’ Ma otronan a komentá: ‘E Mesias n' ta bini di Galilea, tòg?"
JHN,Evangelio Segun Huan,Huan,NT,7,42,"Akaso Skritura no ta bisa ku e Mesias lo ta desendiente di rei David i ku lo E bini di Betlehèm, siudat di David?’"
JHN,Evangelio Segun Huan,Huan,NT,7,43,Awor e multitut tabata den desakuerdo pa Hesus su motibu.
JHN,Evangelio Segun Huan,Huan,NT,7,44,"Algun di nan ker a koh'É prezu, ma niun hende no a hasi nada."
JHN,Evangelio Segun Huan,Huan,NT,7,45,"P'esei ora e sòldánan di tèmpel ku mester a kohe Hesus prezu a bai serka e fariseonan i e saserdotenan importante, esakinan a puntra nan: ‘Pakiko boso no a trese Hesus?’"
JHN,Evangelio Segun Huan,Huan,NT,7,46,E sòldánan a kontestá: ‘Niun hende no a yega di papia manera e hòmber akí ta papia!’
JHN,Evangelio Segun Huan,Huan,NT,7,47,E fariseonan a puntra nan: ‘Basta e no a tira santu den boso wowo tambe!
JHN,Evangelio Segun Huan,Huan,NT,7,48,Akaso boso a yega di topa un miembro di konseho supremo òf un fariseo ku ta kere den dje?
JHN,Evangelio Segun Huan,Huan,NT,7,49,Ma e pueblo akí no konosé lei; nan ta maldishoná!’
JHN,Evangelio Segun Huan,Huan,NT,7,50,"Awor Nikodemo, un di e fariseonan ku a yega di bishitá Hesus, a remarká:"
JHN,Evangelio Segun Huan,Huan,NT,7,51,‘Segun nos lei nos no por husga un hende sin tend'é promé i sin konosé su aktonan.’
JHN,Evangelio Segun Huan,Huan,NT,7,52,Ma nan a kontest'é: ‘Ta di Galilea bo tambe ta? Bai studia Skritura i bo ta mira ku niun profeta no ta bini di Galilea!’
JHN,Evangelio Segun Huan,Huan,NT,7,53,"Tur hende a bai nan mes kas,"
JHN,Evangelio Segun Huan,Huan,NT,8,1,ma Hesus a bai Seru di Oleifi.
JHN,Evangelio Segun Huan,Huan,NT,8,2,Su manisé trempan El a bolbe bai tèmpel i henter pueblo a reuní rònt di djE. El a kai sinta i siña nan.
JHN,Evangelio Segun Huan,Huan,NT,8,3,E dòktornan di lei i e fariseonan a trese un muhé ku nan a gara ta kometé adulterio i a pon'é para meimei di tur e hendenan.
JHN,Evangelio Segun Huan,Huan,NT,8,4,"Nan a bisa Hesus: ‘Maestro, a gara e muhé akí ta kometé adulterio."
JHN,Evangelio Segun Huan,Huan,NT,8,5,"Den nos lei Moises a duna òrdu pa piedra muhé asina. Ma Abo awor, kiko Abo ta bisa?’"
JHN,Evangelio Segun Huan,Huan,NT,8,6,Nan a bis'É asina djis pa lag'É kai den trampa i haña algu pa akus'É di dje. Ma Hesus a bùk abou skibi den tera ku su dede.
JHN,Evangelio Segun Huan,Huan,NT,8,7,"Ora nan a sigui insistí ku nan preguntanan, Hesus a lanta para bisa e hòmbernan: ‘Esun di boso ku ta sin piká tira e promé piedra.’"
JHN,Evangelio Segun Huan,Huan,NT,8,8,Despues El a bolbe bùk abou sigui skibi den tera.
JHN,Evangelio Segun Huan,Huan,NT,8,9,"Ora nan a tende loke El a bisa, nan a kita bai un tras di otro, esnan di mas edat na kabes. Nan a laga Hesus so, ku e muhé pará ketu bai einan."
JHN,Evangelio Segun Huan,Huan,NT,8,10,"Hesus a hisa kabes bis'é: ‘Señora, unda nan a keda? Niun no a kondená bo?’"
JHN,Evangelio Segun Huan,Huan,NT,8,11,"E muhé a kontestá: ‘Niun hende, shon!’ Hesus a sigui bis'é: ‘Wèl, Ami tampoko no ta kondená bo. Bai i no sigui biba den piká.’"
JHN,Evangelio Segun Huan,Huan,NT,8,12,"Durante fiesta di Ramada Hesus a bolbe dirigí palabra na e hendenan: ‘Ami ta é lus pa mundu. Esun ku sigui Mi no ta kana nunka den skuridat, ma l'e tin lus ku ta duna bida.’"
JHN,Evangelio Segun Huan,Huan,NT,8,13,E fariseonan a akus'É: ‘Bo ta testiguá na bo mes fabor; bo testimonio no ta bèrdat.’
JHN,Evangelio Segun Huan,Huan,NT,8,14,"Hesus a rospondé nan: ‘Asta si Mi ta testiguá na mi mes fabor, mi testimonio ta bèrdat. Pasobra Mi sa di unda Mi a bini i unda Mi ta bai. Ta boso no sa di unda Mi a bini ni unda Mi ta bai!"
JHN,Evangelio Segun Huan,Huan,NT,8,15,"Boso ta husga ku midí di hende, Ami sí no ta husga niun hende."
JHN,Evangelio Segun Huan,Huan,NT,8,16,"Anto, asta si Mi husga mes, mi huisio ta kuadra ku bèrdat, pasobra no t'Ami so, ma ta Ami ku mi Tata ku a manda Mi, ta husga!"
JHN,Evangelio Segun Huan,Huan,NT,8,17,"Ta skibí den boso lei ku si dos hende testiguá na fabor di algu, e kos ei ta bèrdat."
JHN,Evangelio Segun Huan,Huan,NT,8,18,"Ami ta testiguá na mi mes fabor i mi Tata ku a manda Mi, ta testiguá na mi fabor.’"
JHN,Evangelio Segun Huan,Huan,NT,8,19,"E ora ei nan a puntr'É: ‘Unda bo Tata ta?’ Hesus a duna nan pa kontesta: ‘Boso no konosé Mi, ni boso no konosé mi Tata; si boso tabata konosé Mi, boso lo a konosé mi Tata tambe.’"
JHN,Evangelio Segun Huan,Huan,NT,8,20,"Hesus a bisa e kosnan akí ora e tabata siña hende den tèmpel, den bisindario di e kahanan pa ofrenda. Niun hende no a koh'É prezu, pasobra su ora no a yega ainda."
JHN,Evangelio Segun Huan,Huan,NT,8,21,"Hesus a bolbe papia ku nan i bisa: ‘Mi ta bai i boso lo buska Mi, ma boso lo muri den boso piká. Boso no por yega kaminda Mi ta bai.’"
JHN,Evangelio Segun Huan,Huan,NT,8,22,E pueblo a bisa: ‘E di ku nos no por bai kaminda e ta bai! Ta mata e ta bai mata su kurpa?’
JHN,Evangelio Segun Huan,Huan,NT,8,23,"Hesus a kontestá nan: ‘Boso ta djaki bou, esta di riba e mundu akí; Ami ta di ariba. Boso ta pertenesé na e mundu akí; Ami no."
JHN,Evangelio Segun Huan,Huan,NT,8,24,P'esei Mi a bisa boso ku boso lo muri den boso piká; pasobra boso no a kere ku “AMI TA”.’
JHN,Evangelio Segun Huan,Huan,NT,8,25,E ora ei nan a puntr'É: ‘Ma ta ken bo ta antó?’ El a rospondé nan: ‘Mi a bisa boso esei na kuminsamentu kaba.
JHN,Evangelio Segun Huan,Huan,NT,8,26,"Mi tin hopi kos di bisa i di husga di boso, ma Esun ku a manda Mi, ta papia bèrdat i Ami ta anunsiá na mundu solamente loke Mi tende di djE.’"
JHN,Evangelio Segun Huan,Huan,NT,8,27,Nan no a komprondé ku Hesus tabata papia di su Tata.
JHN,Evangelio Segun Huan,Huan,NT,8,28,"P'esei El a bisa nan: ‘Ora boso alsa Yu di Hende, boso lo sa ku “AMI TA” i ku Mi no ta hasi nada riba Mi mes. Mi ta papia solamente loke mi Tata a siña Mi."
JHN,Evangelio Segun Huan,Huan,NT,8,29,"Esun ku a manda Mi, ta huntu ku Mi; E no a laga Mi so, pasobra semper Mi ta hasi loke ta agrad'É.’"
JHN,Evangelio Segun Huan,Huan,NT,8,30,"Hopi hende a kere den Hesus, ora El a bisa e kosnan akí."
JHN,Evangelio Segun Huan,Huan,NT,8,31,"Hesus a bisa e hendenan ku a kere loke El a bisa: ‘Si boso keda fiel na mi palabranan, boso ta mi disipelnan di bèrdat."
JHN,Evangelio Segun Huan,Huan,NT,8,32,Boso lo konosé e bèrdat i e bèrdat lo hasi boso liber.’
JHN,Evangelio Segun Huan,Huan,NT,8,33,Nan a bisa Hesus: ‘Nos ta desendiente di Abraham i nunka nos no tabata katibu di niun hende! Kon Bo por bisa: “Boso lo bira liber?” ’
JHN,Evangelio Segun Huan,Huan,NT,8,34,Hesus a rospondé nan: ‘Mi ta sigurá boso: tur hende ku peka ta katibu di piká.
JHN,Evangelio Segun Huan,Huan,NT,8,35,Awor un katibu no ta keda pa semper den un famia; un yu sí.
JHN,Evangelio Segun Huan,Huan,NT,8,36,"P'esei si Ami, e Yu, hasi boso liber, boso lo ta liber di bèrdat."
JHN,Evangelio Segun Huan,Huan,NT,8,37,"Mi sa ku boso ta desendiente di Abraham, ma tòg boso ta buska Mi pa mata, pasobra mi palabranan no a haña aseptashon serka boso."
JHN,Evangelio Segun Huan,Huan,NT,8,38,Ami ta papia di loke Mi a mira serka mi Tata; ma boso ta hasi loke boso a tende di boso tata.’
JHN,Evangelio Segun Huan,Huan,NT,8,39,"Nan a bolbe kontestá Hesus: ‘Nos tata ta Abraham!’ E ora ei Hesus a bisa nan: ‘Si boso tabata yu di Abraham, boso lo a hasi loke Abraham a hasi."
JHN,Evangelio Segun Huan,Huan,NT,8,40,"Ma awor boso ta buska Mi pa mata, Ami ku a bisa boso e bèrdat ku Mi a tende di Dios. Abraham sí no a aktua di e forma akí!"
JHN,Evangelio Segun Huan,Huan,NT,8,41,"Ma boso ta hasi loke boso tata ta hasi.’ Nan a bis'É: ‘Nos no ta yu djafó, Dios mes ta nos úniko Tata!’"
JHN,Evangelio Segun Huan,Huan,NT,8,42,"Hesus a bisa nan: ‘Si Dios tabata boso Tata, boso lo a stima Mi, pasobra Mi a bini di Dios i Mi t'aki. Mi no a bini riba Mi mes, ma t'E a manda Mi."
JHN,Evangelio Segun Huan,Huan,NT,8,43,Pakiko boso no ta komprondé loke Mi ta papia ku boso? Pasobra boso orea no por soportá loke Mi ta bisa boso.
JHN,Evangelio Segun Huan,Huan,NT,8,44,"Diabel ta boso tata i boso ke pone e deseonan di boso tata den práktika. E ta un matadó for di kuminsamentu, i nunka e no a aten'é na bèrdat, pasobra e no tin bèrdat den dje. Ora ku e gaña, e ta gaña di naturalesa, pasobra e ta un gañadó i tata di mentira."
JHN,Evangelio Segun Huan,Huan,NT,8,45,"Ma Ami sí ta papia bèrdat, p'esei mes boso no ta kere Mi."
JHN,Evangelio Segun Huan,Huan,NT,8,46,"Kua di boso por proba ku Mi ta kulpabel di piká? I si Mi ta papia bèrdat, pakiko boso no ta kere Mi?"
JHN,Evangelio Segun Huan,Huan,NT,8,47,"Esun ku ta bini di Dios, ta skucha palabra di Dios. Ma boso no ta di Dios, p'esei mes boso no ta tende!’"
JHN,Evangelio Segun Huan,Huan,NT,8,48,Hesus su kontrinkantenan a bis'É: ‘Nos no tin rason di bisa ku Bo ta un samaritano i ku bo ta poseé pa demoño?’
JHN,Evangelio Segun Huan,Huan,NT,8,49,"Hesus a bisa: ‘Mi no ta poseé pa demoño, ma Mi ta honra mi Tata i boso ta rebahá Mi."
JHN,Evangelio Segun Huan,Huan,NT,8,50,Mi no ta buska honor pa Mi mes; tin Un ku ta buska pa Mi haña honor i t'E ta husga.
JHN,Evangelio Segun Huan,Huan,NT,8,51,"Mi ta sigurá boso: si un hende obedesé mi palabranan, lo e no mira morto nunka.’"
JHN,Evangelio Segun Huan,Huan,NT,8,52,"Nan a bis'É: ‘Awor sí nos sa ku bo ta poseé pa demoño! Abraham a muri i e profetanan tambe, ma abo ta bin bisa ku si un hende obedesé bo siñansa, e no ta mira morto nunka."
JHN,Evangelio Segun Huan,Huan,NT,8,53,"Ku Abraham nos tata mes a muri, akaso bo ta mas importante kuné? E profetanan tambe a muri; ta ken abo ta kere bo ta?’"
JHN,Evangelio Segun Huan,Huan,NT,8,54,"Hesus a kontestá nan: ‘Si Mi ta buska moda di alsa mi mes, e gloria ei no tin niun balor. Ma ta mi Tata ta duna Mi gloria, Esun mes ku boso ta yama “Nos Dios”!"
JHN,Evangelio Segun Huan,Huan,NT,8,55,"Ma boso no konos'É; Ami sí konos'É. Anto si Mi bisa boso ku Mi no konos'É, Mi ta un gañadó meskos ku boso, pasobra Mi konos'É i Mi ta obedesé su palabra."
JHN,Evangelio Segun Huan,Huan,NT,8,56,"Boso tata Abraham a bira kontentu, pasobra e tabatin speransa di mira e ora di mi binimentu. El a mir'é i a keda kontentu!’"
JHN,Evangelio Segun Huan,Huan,NT,8,57,"Nan a bis'É: ‘Ni sinkuenta aña bo no tin ainda, anto ya bo a haña Abraham mira?’"
JHN,Evangelio Segun Huan,Huan,NT,8,58,Hesus a rospondé: ‘Mi ta sigurá boso: “AMI TA” promé ku Abraham tabat'ei.’
JHN,Evangelio Segun Huan,Huan,NT,8,59,"P'esei e hendenan a piki piedra pa piedr'É, ma Hesus a skonde i sali for di tèmpel."
JHN,Evangelio Segun Huan,Huan,NT,9,1,"Ora Hesus a sigui su kaminda, El a mira un hòmber ku a nase siegu."
JHN,Evangelio Segun Huan,Huan,NT,9,2,"Su disipelnan a puntr'É: ‘Rabi, piká di ken a kousa ku e hòmber ei a nase siegu; di dje mes òf di su mayornan?’"
JHN,Evangelio Segun Huan,Huan,NT,9,3,"Hesus a kontestá: ‘No ta su mes piká ni piká di su mayornan a pon'é nase siegu, ma e ta siegu pa hende por mira poder di Dios traha den dje."
JHN,Evangelio Segun Huan,Huan,NT,9,4,"Miéntras ta di dia ainda, nos mester sigui hasi trabou di Esun ku a manda Mi. Nochi ta bai sera i e ora ei niun hende no por traha."
JHN,Evangelio Segun Huan,Huan,NT,9,5,"Miéntras Mi ta den mundu, Mi ta lus pa mundu.’"
JHN,Evangelio Segun Huan,Huan,NT,9,6,"Despues ku Hesus a kaba di papia, El a skupi abou den tera, traha poko lodo i hunt'é riba wowo di e siegu."
JHN,Evangelio Segun Huan,Huan,NT,9,7,El a bisa e hòmber: ‘Bai laba bo kara den pisina di Siloam.’ E nòmber ‘Siloam’ ta nifiká ‘Mandá’. E siegu a bai laba su kara i ora el a sali fo'i djei e por a mira.
JHN,Evangelio Segun Huan,Huan,NT,9,8,"P'esei tantu su bisiñanan komo e hendenan ku a yega di mir'é ántes ta pidi limosna, a bisa: ‘Ma n' ta e hòmber ku tabata sinta pidi limosna esei ta?’"
JHN,Evangelio Segun Huan,Huan,NT,9,9,"Algun hende a rospondé: ‘Sí, t'e mes!’ Ma otronan a komentá: ‘Nò, ta un hòmber ku pars'é!’ Ma e hòmber mes a bisa: ‘T'ami mes!’"
JHN,Evangelio Segun Huan,Huan,NT,9,10,Nan a puntr'é: ‘Kon bini bo por mira?’
JHN,Evangelio Segun Huan,Huan,NT,9,11,"El a kontestá nan: ‘E hòmber ku yama Hesus, a traha lodo, hunt'é riba mi wowo i bisa mi: “Bai Siloam, bai laba bo kara”. Mi a bai i miéntras mi tabata laba mi kara mi a haña mi bista.’"
JHN,Evangelio Segun Huan,Huan,NT,9,12,E ora ei nan a informá serka dje: ‘Unda e hòmber ei ta?’ I el a rospondé nan ku e no tabata sa.
JHN,Evangelio Segun Huan,Huan,NT,9,13,"Nan a hiba e hòmber ku ántes tabata siegu, serka e fariseonan."
JHN,Evangelio Segun Huan,Huan,NT,9,14,Tabata riba un sabat ku Hesus a traha lodo duna e hòmber su bista.
JHN,Evangelio Segun Huan,Huan,NT,9,15,"E fariseonan tambe a puntra e hòmber kon bini e por mira. El a kontestá: ‘El a pone lodo riba mi wowo i miéntras mi tabata laba mi kara, mi a haña mi bista.’"
JHN,Evangelio Segun Huan,Huan,NT,9,16,"Algun fariseo a bisa: ‘Ta imposibel ku e hòmber ku a hasi e kos ei por ta bini di Dios, pasobra e no ta tene su mes na sabat.’ Ma otro a bisa: ‘Kon un pekadó por hasi tipo di señal milagroso asina?’ Nan tabata den desakuerdo ku otro."
JHN,Evangelio Segun Huan,Huan,NT,9,17,"Nan a bolbe papia ku e hòmber ku tabata siegu i bis'é: ‘Anto abo ei, kiko bo por bisa di esun ku a duna bo bista?’ El a kontestá: ‘E ta un profeta!’"
JHN,Evangelio Segun Huan,Huan,NT,9,18,"Ma e outoridatnan hudiu no ker a kere ku e tabata siegu i ku el a kura, te ora nan a yama su mayornan pa interogá nan."
JHN,Evangelio Segun Huan,Huan,NT,9,19,Nan a puntra e mayornan: ‘Ta boso yu esaki? Boso ta bisa ku el a nase siegu; ta kon e por mira awor?’
JHN,Evangelio Segun Huan,Huan,NT,9,20,"Su mayornan a kontestá: ‘Nos sa ku ta nos yu e ta i ku el a nase siegu,"
JHN,Evangelio Segun Huan,Huan,NT,9,21,"ma nos no sa sí ta kon bini e ta mira awor, ni tampoko ta ken a dun'é su bista. Puntra e mes; e ta mayor di edat i por papia pa su mes!’"
JHN,Evangelio Segun Huan,Huan,NT,9,22,"Nan a bisa asina, pasobra nan tabatin miedu di e outoridatnan hudiu, ku ya tabata di akuerdo ku otro pa ekspulsá tur hende, ku afirmá ku Hesus ta e Mesias, for di snoa."
JHN,Evangelio Segun Huan,Huan,NT,9,23,"P'esei mes nan a bisa: ‘Puntra e mes, e ta mayor di edat!’"
JHN,Evangelio Segun Huan,Huan,NT,9,24,P'esei pa di dos bia nan a yama e hòmber ku a nase siegu i bis'é: ‘Mihó bo duna Dios honor i papia bèrdat! Nos sa ku e hòmber ku bo a papia di dje ta un pekadó.’
JHN,Evangelio Segun Huan,Huan,NT,9,25,El a kontestá nan: ‘Mi no sa si E ta pekadó òf nò; un kos so mi sa: mi tabata siegu i awor mi ta mira!’
JHN,Evangelio Segun Huan,Huan,NT,9,26,Nan a puntr'é: ‘Kiko el a hasi ku bo? Kon el a hasi duna bo bo bista?’
JHN,Evangelio Segun Huan,Huan,NT,9,27,E ora ei e hòmber a bisa: ‘Mi a konta boso esei kaba i boso no ke tende. Pakiko boso ke tende e mesun kos atrobe? Basta n' ta su disipel boso tambe ke bira!’
JHN,Evangelio Segun Huan,Huan,NT,9,28,Nan a zundr'é i bisa: ‘T'abo lo ta su disipel; nos aki ta disipel di Moises!
JHN,Evangelio Segun Huan,Huan,NT,9,29,Nos sa ku Dios a papia ku Moises; e hòmber akí sí nos no sa di unda el a bini.’
JHN,Evangelio Segun Huan,Huan,NT,9,30,"E hòmber ku tabata siegu a rospondé nan: ‘Esaki sí ta grandi! Boso no sa di unda El a bini, anto El a duna mi mi bista!"
JHN,Evangelio Segun Huan,Huan,NT,9,31,"Tur hende sa ku Dios no ta skucha orashon di un pekadó, ma E ta skucha hende ku ta tem'É i ta kumpli ku su boluntat."
JHN,Evangelio Segun Huan,Huan,NT,9,32,Nunka ántes den historia no a yega di tende ku un hende a duna un otro ku a nase siegu su bista.
JHN,Evangelio Segun Huan,Huan,NT,9,33,"Si e hòmber akí no a bini di Dios, lo E no por a hasi nada.’"
JHN,Evangelio Segun Huan,Huan,NT,9,34,"Nan a kontest'é: ‘Bo sieguedat ta mustra ku bo a nase kurtí den piká, anto awor abo ke bin duna nos lès?’ I nan a kore kuné."
JHN,Evangelio Segun Huan,Huan,NT,9,35,"Ora Hesus a tende ku nan a kore ku e hòmber ku tabata siegu, El a busk'é i bis'é: ‘Bo ta kere den Yu di hende?’"
JHN,Evangelio Segun Huan,Huan,NT,9,36,"E hòmber a bis'é: ‘Shon, bisa mi ta ken, ya mi tambe por kere den djE.’"
JHN,Evangelio Segun Huan,Huan,NT,9,37,Hesus a bis'é: ‘Bo a mir'É kaba; ta esun ku ta papiando ku bo.’
JHN,Evangelio Segun Huan,Huan,NT,9,38,"E ora ei e hòmber a bisa: ‘Mi ta kere, Señor.’ I el a benta su kurpa abou na suela dilanti di Hesus i a ador'É."
JHN,Evangelio Segun Huan,Huan,NT,9,39,"Hesus a bis'é: ‘Mi a bini den e mundu akí pa husga: pa esnan ku no ta mira, haña nan bista i esnan ku ta mira bira siegu.’"
JHN,Evangelio Segun Huan,Huan,NT,9,40,"Algun fariseo ku tabat'ei huntu kunÉ, a puntra: ‘Bo no por ke men ku nos tambe ta siegu, no?’"
JHN,Evangelio Segun Huan,Huan,NT,9,41,"Hesus a bisa nan: ‘Si boso tabata siegu, boso lo no tabata kulpabel, ma pasobra boso ta insistí ku boso ta mira, boso ta keda kulpabel.’"
JHN,Evangelio Segun Huan,Huan,NT,10,1,"Hesus a sigui bisa: ‘Mi ta sigurá boso: esun ku no drenta kurá di karné di porta, ma bula drenta di otro kaminda, ta un ladron i bandidu."
JHN,Evangelio Segun Huan,Huan,NT,10,2,"Ma esun ku ta drenta di porta, ta e wardadó di karné."
JHN,Evangelio Segun Huan,Huan,NT,10,3,"Esun na porta ta habri p'e drenta, i e karnénan ta rekonosé su stèm. E ta yama su karnénan na nan nòmber i ta guia nan bai pafó di kurá."
JHN,Evangelio Segun Huan,Huan,NT,10,4,"Ora e saka nan tur, e ta kana nan dilanti i nan ta siguiÉ, pasobra nan ta rekonosé su stèm."
JHN,Evangelio Segun Huan,Huan,NT,10,5,"Nunka nan lo no sigui un hende straño; sino nan ta kore p'e, pasobra nan no konosé stèm di hende straño.’"
JHN,Evangelio Segun Huan,Huan,NT,10,6,"Hesus a konta nan e parábola akí, ma nan no a komprondé kiko E tabata ke men."
JHN,Evangelio Segun Huan,Huan,NT,10,7,Hesus a sigui bisa: ‘Mi ta sigurá boso: Ami ta e porta pa e karnénan.
JHN,Evangelio Segun Huan,Huan,NT,10,8,"Tur ku a bini promé ku Mi, tabata ladron i bandidu i e karnénan no a tende di nan."
JHN,Evangelio Segun Huan,Huan,NT,10,9,"Ami ta e porta; ken ku drenta paden via Ami, lo haña salbashon; lo e drenta paden i ora e sali, e ta haña kunuku di yerba bèrdè."
JHN,Evangelio Segun Huan,Huan,NT,10,10,"Un ladron no ta bin hasi nada otro ku hòrta, mata i destruí. Ami a bini pa duna bida, bida na abundansia."
JHN,Evangelio Segun Huan,Huan,NT,10,11,Ami ta e bon wardadó; un bon wardadó ta entregá su bida pa su karnénan.
JHN,Evangelio Segun Huan,Huan,NT,10,12,"Un hende ku ta risibí pago no ta un wardadó ni ta doño di e karnénan. Ora e mira un lobo ta aserká, e ta bandoná e karnénan i baha na katuna. E ora ei e lobo ta hòrta e karnénan i plama nan for di otro."
JHN,Evangelio Segun Huan,Huan,NT,10,13,Pasobra e hende ku ta risibí pago no ta nada mas ku un trahadó e no ta preokupá pa e karnénan.
JHN,Evangelio Segun Huan,Huan,NT,10,14,Ami ta e bon wardadó; Mi konosé mi karnénan i nan konosé Mi.
JHN,Evangelio Segun Huan,Huan,NT,10,15,Meskos tambe Mi konosé mi Tata i mi Tata konosé Mi; Mi ta entregá mi bida pa mi karnénan.
JHN,Evangelio Segun Huan,Huan,NT,10,16,"Mi tin otro karné tambe, ku no ta di e kurá akí. Mi mester guia nan tambe; nan lo tende di Mi i lo ta ún trupa di karné ku ún wardadó.,"
JHN,Evangelio Segun Huan,Huan,NT,10,17,"Tata stima Mi, pasobra Mi ta dispuesto na entregá mi bida pa despues Mi tum'é bèk."
JHN,Evangelio Segun Huan,Huan,NT,10,18,Niun hende no ta kita mi bida for di Mi; Mi ta entreg'é di mi mes boluntat. Mi tin poder pa entreg'é i poder pa tum'é bèk. T'esaki mi Tata a manda Mi hasi.’
JHN,Evangelio Segun Huan,Huan,NT,10,19,"E pueblo a bolbe drenta den desakuerdo ku otro, e bia akí pa motibu di e último palabranan akí."
JHN,Evangelio Segun Huan,Huan,NT,10,20,Hopi di nan tabata bisa: ‘E ta poseé pa demoño: su kabes no ta bon! Pakiko boso ta skuch'é?’
JHN,Evangelio Segun Huan,Huan,NT,10,21,Otro tabata bisa: ‘E palabranan akí no ta palabra di hende poseé pa demoño. Demoño por duna hende siegu nan bista antó?’
JHN,Evangelio Segun Huan,Huan,NT,10,22,Tabata wenter i nan tabata selebrá fiesta di purifikashon di tèmpel na Herusalèm.
JHN,Evangelio Segun Huan,Huan,NT,10,23,"Hesus tabata kana den galeria di tèmpel, den e balkon dediká na Salomon."
JHN,Evangelio Segun Huan,Huan,NT,10,24,"E pueblo a rondon'É i puntr'É: ‘Pa kuantu tempu mas, Bo ta laga nos den suspenso? Si ta Bo ta e Mesias, bisa nos esei bon kla!’"
JHN,Evangelio Segun Huan,Huan,NT,10,25,"Hesus a kontestá nan: ‘Mi a bisa boso, ma boso no a kere. E obranan ku Mi ta hasi den nòmber di mi Tata, ta testiguá na mi fabor."
JHN,Evangelio Segun Huan,Huan,NT,10,26,"Ma boso no ker a kere, pasobra boso no ta pertenesé na mi trupa di karné."
JHN,Evangelio Segun Huan,Huan,NT,10,27,Mi karnénan ta skucha mi stèm; Ami konosé nan i nan ta sigui Mi.
JHN,Evangelio Segun Huan,Huan,NT,10,28,Ami ta duna nan bida eterno i nunka nan lo no bai pèrdí; niun hende no por ranka nan kita for di mi man.
JHN,Evangelio Segun Huan,Huan,NT,10,29,"Mi Tata ku a duna Mi nan, ta mas grandi ku tur i niun hende no por ranka nan kita for di man di mi Tata."
JHN,Evangelio Segun Huan,Huan,NT,10,30,Ami ku mi Tata ta un!’
JHN,Evangelio Segun Huan,Huan,NT,10,31,"Nan a bolbe bai kohe piedra bini kuné, pa piedra Hesus."
JHN,Evangelio Segun Huan,Huan,NT,10,32,"Hesus a bisa nan: ‘Mi a mustra boso hopi bon obra, ku ta bini di mi Tata. Pa kua di nan boso ke piedra Mi?’"
JHN,Evangelio Segun Huan,Huan,NT,10,33,"Nan a bis'É: ‘No ta pa motibu di bo bon obranan nos ke piedra Bo, sino pasobra Bo ta blasfemá Dios. Abo ku ta un ser humano, ta konsiderá bo mes igual na Dios!’"
JHN,Evangelio Segun Huan,Huan,NT,10,34,Hesus a kontestá: ‘Ta skibí den boso lei ku Dios a bisa: “Boso ta diosnan”.
JHN,Evangelio Segun Huan,Huan,NT,10,35,"Dios a yama esnan ku a risibí su palabra “dios”, i nos sa ku no por kita Skritura su outoridat."
JHN,Evangelio Segun Huan,Huan,NT,10,36,"Awor kon boso ke bin bisa Ami, Esun ku Tata a konsagrá i manda bini mundu: “Bo ta blasfemá Dios”, pasobra Mi a bisa: “Mi ta Dios su Yu”?"
JHN,Evangelio Segun Huan,Huan,NT,10,37,"Si Mi no tabata hasi e obranan di mi Tata, boso no tabatin nodi di kere Mi."
JHN,Evangelio Segun Huan,Huan,NT,10,38,"Ma si Mi ta hasi esei, laga di kere Ami mes antó, kere sikiera e obranan. Ya boso ta haña konosementu i realisá ku Tata ta den Mi i Ami ta den Tata.’"
JHN,Evangelio Segun Huan,Huan,NT,10,39,"Atrobe nan a buska moda di kohe Hesus prezu, ma El a logra skapa for di nan man."
JHN,Evangelio Segun Huan,Huan,NT,10,40,"Despues El a bolbe bai e otro banda di Yordan, na e mesun lugá kaminda Huan Boutista tabata batisá hende ántes, i a keda aya."
JHN,Evangelio Segun Huan,Huan,NT,10,41,"Hopi hende a bai serka djE i bisa: ‘Huan mes no tabata hasi ningun señal milagroso, ma tur loke el a bisa tokante e hòmber akí ta palabra bèrdat.’"
JHN,Evangelio Segun Huan,Huan,NT,10,42,I hopi hende ei a kere den djE.
JHN,Evangelio Segun Huan,Huan,NT,11,1,"Un sierto hòmber, yamá Lázaro, a bira malu. E tabata biba na Betania, e pueblo kaminda Maria i Marta, ruman muhé di Maria, tabata biba."
JHN,Evangelio Segun Huan,Huan,NT,11,2,E Maria akí tabata e mesun ku a hunta Hesus su pia ku perfume i seka nan ku su kabei; e hòmber malu tabata su ruman.
JHN,Evangelio Segun Huan,Huan,NT,11,3,"E ruman muhénan a manda bisa Hesus: ‘Señor, esun ku Bo ta stima, ta malu.’"
JHN,Evangelio Segun Huan,Huan,NT,11,4,"Ora Hesus a tende e notisia, El a bisa: ‘E malesa akí no ta resultá den morto, ma ta pa duna Dios gloria; pa medio di e malesa ei Yu di Dios lo haña gloria.’"
JHN,Evangelio Segun Huan,Huan,NT,11,5,"P'esei ora Hesus a tende ku Lázaro tabata malu, El a keda dos dia mas kaminda E tabata, ounke E tabata stima Marta i su ruman muhé i Lázaro."
JHN,Evangelio Segun Huan,Huan,NT,11,7,Mas despues El a bisa su disipelnan: ‘Laga nos ban Hudea atrobe.’
JHN,Evangelio Segun Huan,Huan,NT,11,8,"Ma su disipelnan a bis'É: ‘Rabi, n' ta ki dia ei e hendenan di Hudea tabata buska Bo pa piedra; anto Bo ke bai atrobe?’"
JHN,Evangelio Segun Huan,Huan,NT,11,9,"Hesus a kontestá nan: ‘Durante un dia no ta diesdos ora tin lus? Si un hende kana den dia e no ta trompeká, pasobra e ta mira e lus ku ta bria riba mundu."
JHN,Evangelio Segun Huan,Huan,NT,11,10,"Ma si un hende kana anochi e ta trompeká, pasobra e no tin lus pa lag'é mira.’"
JHN,Evangelio Segun Huan,Huan,NT,11,11,"Hesus a agregá na loke El a kaba di bisa: ‘Nos amigu Lázaro a bai sosegá, ma Ami ta bai lant'é.’"
JHN,Evangelio Segun Huan,Huan,NT,11,12,"Su disipelnan a kontest'É: ‘Si ta sosegá e ta sosegá su kurpa, lo e rekuperá.’"
JHN,Evangelio Segun Huan,Huan,NT,11,13,"Hesus tabata ke men ku Lázaro a muri, ma nan tabatin den nan kabes ku ta tokante sosiegu di soño Hesus tabata papia."
JHN,Evangelio Segun Huan,Huan,NT,11,14,"P'esei Hesus a bisa nan bon kla: ‘Lázaro a muri,"
JHN,Evangelio Segun Huan,Huan,NT,11,15,"ma Mi ta kontentu pa boso ku Mi no tabata serka dje, p'asina boso kere. Ban serka dje.’"
JHN,Evangelio Segun Huan,Huan,NT,11,16,"E ora ei Tomas, yamá tambe ‘Ohochi’, a bisa e otro disipelnan: ‘Laga nos tambe ban huntu kunÉ, ya nos ta muri huntu kunÉ!’"
JHN,Evangelio Segun Huan,Huan,NT,11,17,"Ora Hesus a yega, El a tende ku nan a dera Lázaro kuater dia pasá kaba."
JHN,Evangelio Segun Huan,Huan,NT,11,18,"Betania tabata keda serka di Herusalèm, mas o ménos tres kilometer leu;"
JHN,Evangelio Segun Huan,Huan,NT,11,19,p'esei hopi hende djei a bini serka Marta i Maria pa konsolá nan ku morto di nan ruman.
JHN,Evangelio Segun Huan,Huan,NT,11,20,"Ora Marta a tende ku Hesus tabata na kaminda, el a bai kontr'É. Maria a keda kas."
JHN,Evangelio Segun Huan,Huan,NT,11,21,"Marta a bisa Hesus: ‘Señor, si Bo tabata aki, mi ruman lo no a muri."
JHN,Evangelio Segun Huan,Huan,NT,11,22,"Ma te ainda mi ta konsiente ku si Bo pidi Dios algu, lo E no nenga Bo!’"
JHN,Evangelio Segun Huan,Huan,NT,11,23,Hesus a bis'é: ‘Bo ruman lo lanta for di morto.’
JHN,Evangelio Segun Huan,Huan,NT,11,24,"Marta a rospond'É: ‘Mi sa ku e ta lanta for di morto, riba e último dia, ora Dios lanta tur morto.’"
JHN,Evangelio Segun Huan,Huan,NT,11,25,"Hesus a bis'é: ‘Ami ta resurekshon i bida; esun ku kere den Mi, lo biba asta si e muri."
JHN,Evangelio Segun Huan,Huan,NT,11,26,"I niun hende ku tin bida eterno, lo no muri nunka mas. Bo ta kere esaki?’"
JHN,Evangelio Segun Huan,Huan,NT,11,27,"Marta a kontest'É: ‘Sí, Señor, ya mi a kere kaba ku Abo ta e Mesias, e Yu di Dios, ku a bini na mundu.’"
JHN,Evangelio Segun Huan,Huan,NT,11,28,"Despues di a bisa asina, Marta a bai kas bèk i bisa su ruman Maria ketu ketu: ‘Maestro ta aki; E ke papia ku bo.’"
JHN,Evangelio Segun Huan,Huan,NT,11,29,"Asina Maria a tende loke Marta a bis'é, el a lanta mesora bai serka Hesus."
JHN,Evangelio Segun Huan,Huan,NT,11,30,"Hesus no a drenta e pueblo ainda, ma tabata na e lugá kaminda Marta a kontr'É."
JHN,Evangelio Segun Huan,Huan,NT,11,31,"Ora e hendenan ku tabata konsolá Maria na kas, a mir'é lanta bai purá, nan a siguié. Nan a pensa ku ta graf di Lázaro e tabata bai bishitá pa yora morto di su ruman."
JHN,Evangelio Segun Huan,Huan,NT,11,32,"Maria a yega kaminda Hesus tabata i asina el a mira Hesus, el a tira su kurpa abou na suela su dilanti i a bis'É: ‘Señor, si Bo tabata aki, mi ruman lo no a muri.’"
JHN,Evangelio Segun Huan,Huan,NT,11,33,"Ora Hesus a mira Maria i e hendenan ku a siguié ta yora, El a bira perturbá; loke El a mira a traha riba djE."
JHN,Evangelio Segun Huan,Huan,NT,11,34,"El a puntra: ‘Unda boso a der'é?’ Nan a kontestá: ‘Señor, bin mira.’"
JHN,Evangelio Segun Huan,Huan,NT,11,35,Hesus tabata yora.
JHN,Evangelio Segun Huan,Huan,NT,11,36,E hendenan a komentá: ‘Mira kuantu E tabata stima Lázaro!’
JHN,Evangelio Segun Huan,Huan,NT,11,37,"Ma otronan a laga sa: ‘E ku por a duna e siegu bista, no por a hasi tambe ku e hòmber akí no a muri?’"
JHN,Evangelio Segun Huan,Huan,NT,11,38,"Hesus a bolbe bira perturbá; El a bai na e graf, ku tabata un kueba tapá ku un piedra na entrada."
JHN,Evangelio Segun Huan,Huan,NT,11,39,"El a ordená: ‘Kita e piedra.’ Marta, ruman di e defuntu, a bis'É: ‘Ma Señor, e morto ta hole kaba; e tin kuater dia morto!’"
JHN,Evangelio Segun Huan,Huan,NT,11,40,"Hesus a kontest'é: ‘Mi no a bisa bo ku si bo kere, bo ta mira gloria di Dios?’"
JHN,Evangelio Segun Huan,Huan,NT,11,41,"E ora ei nan a kita e piedra. Hesus a hisa su kara na shelu i bisa: ‘Tata, Mi ta gradisí Bo ku Bo a skucha Mi."
JHN,Evangelio Segun Huan,Huan,NT,11,42,"Mi sa ku semper Bo ta skucha Mi, ma ta pa e multitut ku ta rondoná Mi aki tende, Mi ta bisa esaki. Ya nan por kere ku ta Abo a manda Mi.’"
JHN,Evangelio Segun Huan,Huan,NT,11,43,"Despues di a resa asina, El a bisa na bos altu: ‘Lázaro, sali pafó!’"
JHN,Evangelio Segun Huan,Huan,NT,11,44,E defuntu a sali ku man i pia lorá den paña i kara mará ku lensu. Hesus a bisa nan: ‘Kita e pañanan ei for di su kurpa i lag'é bai.’
JHN,Evangelio Segun Huan,Huan,NT,11,45,"Hopi hende ku a bin bishitá Maria i mira kiko Hesus a hasi, a kere den djE."
JHN,Evangelio Segun Huan,Huan,NT,11,46,Algun hende a bai konta e fariseonan loke El a hasi.
JHN,Evangelio Segun Huan,Huan,NT,11,47,"Esei a pone ku saserdotenan importante i fariseonan a reuní ku Konseho Supremo i bisa: ‘E hòmber akí ta hasi hopi milager i nos, kiko nos mester hasi?"
JHN,Evangelio Segun Huan,Huan,NT,11,48,"Si nos lag'é sigui asin'akí, tur hende ta bai kere den dje i e romanonan ta bin kita nos for di nos lugá i nos nashon for di nos.’"
JHN,Evangelio Segun Huan,Huan,NT,11,49,"Kaifas, ku tabata gransaserdote den e aña memorabel ei, a bisa nan: ‘Usa boso sintí!"
JHN,Evangelio Segun Huan,Huan,NT,11,50,"Boso no ta realisá ku ta kumbiní boso laga ún hende muri, en bes di pèrmití destrukshon di henter pueblo?’"
JHN,Evangelio Segun Huan,Huan,NT,11,51,"Kaifas mes no a realisá importansia di su palabranan, ma komo gransaserdote den e aña memorabel ei, el a profetisá ku Hesus mester a muri pa henter e pueblo."
JHN,Evangelio Segun Huan,Huan,NT,11,52,"No solamente pa e pueblo hudiu, ma tambe pa trese tur yu di Dios ku ta plamá, huntu i hasi nan ún."
JHN,Evangelio Segun Huan,Huan,NT,11,53,P'esei for di e dia ei e outoridatnan hudiu a traha plan pa mata Hesus.
JHN,Evangelio Segun Huan,Huan,NT,11,54,"Anto pa e motibu ei Hesus no tabata bia públikamente mas entre e hendenan di Hudea, sino El a bai e region serka di desierto, i fo'i djei El a bai un siudat yamá Efraim. El a keda aya, huntu ku su disipelnan."
JHN,Evangelio Segun Huan,Huan,NT,11,55,"Fiesta di Pésag, un fiesta hudiu, tabata serka i hopi hende di kunuku tabata subi bai Herusalèm, promé ku e dia di fiesta pa kumpli ku seremonia di purifikashon."
JHN,Evangelio Segun Huan,Huan,NT,11,56,Nan tabata buska Hesus pa mira i pará den tèmpel nan tabata puntra otro: ‘Kiko boso ta pensa? Lo e bini fiesta di Pésag?’
JHN,Evangelio Segun Huan,Huan,NT,11,57,"A sosodé ku e fariseonan i e saserdotenan importante a duna òrdu pa ken ku sa Hesus su paradero, denunsi'É, ya por koh'É prezu."
JHN,Evangelio Segun Huan,Huan,NT,12,1,"Seis dia promé ku fiesta di Pésag, Hesus a bai Betania kaminda Lázaro, e hòmber ku El a lanta for di morto, tabata biba."
JHN,Evangelio Segun Huan,Huan,NT,12,2,"Nan a tene un komementu pa Hesus, i Marta tabata sirbi kuminda; Lázaro tabata un di esnan sintá na mesa ku Hesus."
JHN,Evangelio Segun Huan,Huan,NT,12,3,"E ora ei Maria a drenta ku mei liter di zeta perfumá karu, trahá di nardo puru i el a hunta Hesus su pia kuné. Despues el a seka Hesus su pia ku su kabei; holó dushi di e perfume a yena henter e kas."
JHN,Evangelio Segun Huan,Huan,NT,12,4,"Un disipel di Hesus, Hudas Iskariot, esun ku tabata bai traishon'É, a remarká:"
JHN,Evangelio Segun Huan,Huan,NT,12,5,‘Pakiko no a bende e zeta akí pa suèldu di un aña i duna hende pober e sèn?’
JHN,Evangelio Segun Huan,Huan,NT,12,6,"Hudas no a papia asina, pasobra e tabata preokupá pa e hende pobernan, ma pasobra e tabata un ladron. T'e tabata tene e kaha di plaka i e tabata hòrta sèn afó."
JHN,Evangelio Segun Huan,Huan,NT,12,7,Hesus a bisa: ‘Lag'é na pas! Lag'é warda e zeta pa dia di mi entiero.
JHN,Evangelio Segun Huan,Huan,NT,12,8,"Hende pober boso tin semper serka boso, ma Ami sí boso lo no tin semper serka boso.’"
JHN,Evangelio Segun Huan,Huan,NT,12,9,"Hopi di e hudiunan a bai aya, ora nan a tende ku Hesus tabata aya, no pa mira Hesus so, pero pa mira e hòmber ku El a lanta for di morto tambe."
JHN,Evangelio Segun Huan,Huan,NT,12,10,"E saserdotenan importante a traha plan pa mata Lázaro tambe,"
JHN,Evangelio Segun Huan,Huan,NT,12,11,pasobra pa su motibu hopi hende tabata bandoná siñansa hudiu i kere den Hesus.
JHN,Evangelio Segun Huan,Huan,NT,12,12,"Su manisé e multitut grandi ku a bini pa Fiesta di Pésag, a tende ku Hesus tabata na kaminda pa Herusalèm."
JHN,Evangelio Segun Huan,Huan,NT,12,13,E ora ei nan a kohe rama di palma i a sali pa bai kontra Hesus; nan tabata grita: ‘Hosana! Bendishoná ta esun ku ta bini den nòmber di Señor! Bendishoná ta e Rei di Israel!’
JHN,Evangelio Segun Huan,Huan,NT,12,14,"Hesus a haña un buriku yòn i a subi sinta riba dje, manera Skritura ta bisa:"
JHN,Evangelio Segun Huan,Huan,NT,12,15,"‘Siudat di Sion, no tene miedu. Ata bo rei ta bini; sintá riba un yu di buriku.’"
JHN,Evangelio Segun Huan,Huan,NT,12,16,"Na prinsipio e disipelnan no tabata komprondé tur loke tabata pasa na e momento ei. Ma ta ora a alsa Hesus den gloria, e ora ei numa nan a bin kòrda ku e Skritura ei tabata trata di djE i ku ta esei nan a hasi kunÉ."
JHN,Evangelio Segun Huan,Huan,NT,12,17,"E hendenan ku tabata huntu ku Hesus, dia El a yama Lázaro for di graf lant'é for di morto, a sigui plama e notisia."
JHN,Evangelio Segun Huan,Huan,NT,12,18,"P'esei un multitut a sali bai kontr'É, esta pasobra nan a tende ku El a hasi e señal milagroso ei."
JHN,Evangelio Segun Huan,Huan,NT,12,19,E ora ei e fariseonan a bisa otro: ‘Boso no ta mira ku boso no ta logra nada? Ata henter mundu ta kana su tras!’
JHN,Evangelio Segun Huan,Huan,NT,12,20,Tabatin algun griego entre e hendenan ku a subi bini Herusalèm pa adorá Dios durante fiesta di Pésag.
JHN,Evangelio Segun Huan,Huan,NT,12,21,"Nan a bai serka Filipo ku tabata di Betsaida na Galilea, i bis'é: ‘Shon, nos ke mira Hesus.’"
JHN,Evangelio Segun Huan,Huan,NT,12,22,Filipo a bai bisa Andreas i nan dos huntu a bai konta Hesus.
JHN,Evangelio Segun Huan,Huan,NT,12,23,Hesus a rospondé nan: ‘E ora a yega pa Yu di hende haña honor.
JHN,Evangelio Segun Huan,Huan,NT,12,24,"Mi ta sigurá boso: Si un pipita di trigo no kai den tera i muri, e ta keda djis un simia. Si e muri, e ta produsí hopi fruta."
JHN,Evangelio Segun Huan,Huan,NT,12,25,"Esun ku ke tene na su bida lo pèrd'é, ma esun ku no tene na su bida den e mundu akí, lo preserv'é pa eternidat."
JHN,Evangelio Segun Huan,Huan,NT,12,26,"Si un hende ke sirbi Mi, e mester sigui Mi; pues kaminda Mi ta, mi sirbidó tambe ta. Si un hende sirbi Mi, Tata lo honr'é.’"
JHN,Evangelio Segun Huan,Huan,NT,12,27,"Hesus a sigui bisa: ‘Awor mi paden ta tur sobresaltá, ma kiko Mi mester hasi? Tata, libra Mi di loke ta bai pasa e ora akí! Nò, ta pa kumpli ku e ora akí mes Mi a bini riba mundu!"
JHN,Evangelio Segun Huan,Huan,NT,12,28,"Tata, glorifiká bo nòmber.’ E ora ei un stèm a zona for di shelu ku a bisa: ‘Mi a glorifik'é kaba i lo Mi bolbe hasié.’"
JHN,Evangelio Segun Huan,Huan,NT,12,29,"E multitut pará ei ku a tende e stèm, a bisa: ‘Ta bos a grita!’ Ma otronan a bisa: ‘T'un angel a papia kunÉ.’"
JHN,Evangelio Segun Huan,Huan,NT,12,30,"Hesus a bisa nan: ‘No ta pa Mi e stèm a papia, ma pa boso."
JHN,Evangelio Segun Huan,Huan,NT,12,31,Awor e momento a yega pa husga e mundu akí. Awor ta bai saka e gobernadó di e mundu akí pafó!
JHN,Evangelio Segun Huan,Huan,NT,12,32,"Ora ku alsa Mi riba tera, lo Mi hala tur hende serka Mi.’"
JHN,Evangelio Segun Huan,Huan,NT,12,33,El a papia asina pa indiká ki sorto di morto E tabata bai muri.
JHN,Evangelio Segun Huan,Huan,NT,12,34,"E multitut a bis'É: ‘For di e bukinan di lei nos a tende ku e Mesias lo keda pa semper, awor ta kon Abo por bisa: “Lo alsa Yu di hende?” Ta ken e Yu di hende akí ta antó?’"
JHN,Evangelio Segun Huan,Huan,NT,12,35,"E ora ei Hesus a kontestá nan: ‘E lus lo ta meimei di boso, pa un poko tempu mas. Sigui kana miéntras boso tin lus, pa skuridat no poderá di boso. Esun ku ta kana den skuridat no sa unda e ta bai."
JHN,Evangelio Segun Huan,Huan,NT,12,36,"Miéntras boso tin e lus, konfia den dje, ya boso ta bira hende ku ta biba den lus!’ Ora Hesus a kaba di bisa e kosnan akí, El a bai kaminda e hendenan no por a hañ'É."
JHN,Evangelio Segun Huan,Huan,NT,12,37,"Ounke El a hasi hopi señal milagroso den nan presensia, nan no a kere den djE."
JHN,Evangelio Segun Huan,Huan,NT,12,38,"Di e forma akí palabra di profeta Isaías a keda kumplí: ‘Señor, ken a kere nos mensahe? Ken Señor a revelá su poder?’"
JHN,Evangelio Segun Huan,Huan,NT,12,39,"Nan no por a kere, pasobra Isaías ta bisa tambe:"
JHN,Evangelio Segun Huan,Huan,NT,12,40,"‘Dios a siega nan wowo i a hasi nan kurason duru; ya nan wowo no ta mira ni nan mente no ta komprondé. Ya nan no ta kombertí, pa E kura nan.’"
JHN,Evangelio Segun Huan,Huan,NT,12,41,"Isaías a bisa asina, pasobra el a mira gloria di Hesus i papia di djE."
JHN,Evangelio Segun Huan,Huan,NT,12,42,"Sinembargo, asta for di e gremio di hudiu ku outoridat hopi a kere den Hesus, asta e lidernan; ma pa motibu di e fariseonan, nan no tabata deklará esei públikamente, pa no ekspulsá nan for di snoa."
JHN,Evangelio Segun Huan,Huan,NT,12,43,Nan tabata preferá haña gloria serka hende i no gloria serka Dios.
JHN,Evangelio Segun Huan,Huan,NT,12,44,"Hesus a bisa na bos altu: ‘Esun ku ta kere den Mi, no ta kere solamente den Mi, ma ta kere den Esun ku a manda Mi tambe."
JHN,Evangelio Segun Huan,Huan,NT,12,45,"Esun ku mira Mi, ta mira Esun ku a manda Mi."
JHN,Evangelio Segun Huan,Huan,NT,12,46,"Ami a bini na mundu komo lus, pa niun hende ku kere den Mi no keda den skuridat."
JHN,Evangelio Segun Huan,Huan,NT,12,47,"Si un hende tende mi palabranan i keda sin kumpli ku nan, no t'Ami ta esun ku ta husg'é. Pasobra Ami no a bini pa husga mundu, ma pa salb'é!"
JHN,Evangelio Segun Huan,Huan,NT,12,48,Tin algu ku lo husga esun ku rechasá Mi i keda sin aseptá mi palabranan. E palabra ku Mi a proklamá lo husg'é riba e último dia.
JHN,Evangelio Segun Huan,Huan,NT,12,49,"Pasobra Mi no a papia riba mi mes outoridat, ma riba esun di Tata ku a manda Mi; E mes a duna Mi òrdu kiko bisa i proklamá."
JHN,Evangelio Segun Huan,Huan,NT,12,50,"Anto Mi sa ku su enkargo ta pa Ami duna bida eterno. Ke men, loke Ami bisa, ta loke Tata a siña Mi.’"
JHN,Evangelio Segun Huan,Huan,NT,13,1,Fiesta di Pésag tabata serka i Hesus tabata sa ku su ora a yega pa bai laga e mundu akí i bai serka su Tata. Te na final El a sigui mustra su amor pa esnan ku riba e mundu akí tabata pertenesé n'E.
JHN,Evangelio Segun Huan,Huan,NT,13,2,"Nan tabata sintá na mesa pa kome. Ya diabel a hinka e idea pa traishoná Hesus den mente di Hudas, yu di Simon Iskariot."
JHN,Evangelio Segun Huan,Huan,NT,13,3,"Hesus tabata sa ku Tata a dun'É poder riba tur kos, ku El a bini di Dios i ku E tabata bai bèk serka Dios."
JHN,Evangelio Segun Huan,Huan,NT,13,4,"P'esei El a lanta for di mesa, kita su paña djariba i mara un paña na su sintura."
JHN,Evangelio Segun Huan,Huan,NT,13,5,"Despues El a basha awa den un kòmchi i a kuminsá laba pia di e disipelnan; ku e paña mará na su sintura, E tabata seka nan pia."
JHN,Evangelio Segun Huan,Huan,NT,13,6,"A yega turno pa laba pia di Simon Pedro. Pedro a bis'É: ‘Señor, Abo, laba mi pia?’"
JHN,Evangelio Segun Huan,Huan,NT,13,7,"Hesus a kontest'é: ‘Awor akí bo no ta realisá kiko Mi ta hasiendo, ma lo bo komprondé, despues ku tur kos ta tras di lomba.’"
JHN,Evangelio Segun Huan,Huan,NT,13,8,"Pedro a rospond'É: ‘Mi n' ta laga Bo laba mi pia, hamas i nunka!’ Hesus a kontest'é: ‘Si Mi no laba bo pia, bo no ta pertenesé na Mi.’"
JHN,Evangelio Segun Huan,Huan,NT,13,9,"Simon Pedro a bis'É: ‘Señor, no laba mi pia so antó; laba mi man i mi kabes tambe!’"
JHN,Evangelio Segun Huan,Huan,NT,13,10,"Hesus a sigui bis'é: ‘Esun ku a baña su kurpa kaba ta kompletamente limpi, ta su pia so e mester laba ainda. Ma boso tur, ménos un, ta puru kaba.’"
JHN,Evangelio Segun Huan,Huan,NT,13,11,"El a bisa asina, pasobra E tabata sa kaba ken tabata bai traishon'É."
JHN,Evangelio Segun Huan,Huan,NT,13,12,"Ora Hesus a kaba di laba nan pia, El a kohe su paña djariba, bolbe tuma lugá na mesa i puntra nan: ‘Boso sa kiko Mi a hasi ku boso?"
JHN,Evangelio Segun Huan,Huan,NT,13,13,"Ku rason boso ta yama Mi “Maestro” i “Señor”, pasobra esei Mi ta."
JHN,Evangelio Segun Huan,Huan,NT,13,14,"Ke men, si Ami, boso Señor i Maestro, a laba boso pia, boso tambe mester laba pia di otro."
JHN,Evangelio Segun Huan,Huan,NT,13,15,Mi a duna boso un ehèmpel pa boso tambe hasi pa otro loke Ami a hasi pa boso.
JHN,Evangelio Segun Huan,Huan,NT,13,16,"Mi ta sigurá boso: Un sirbidó no ta mas altu ku su shon, ni un mensahero no ta mas altu ku esun ku a mand'é."
JHN,Evangelio Segun Huan,Huan,NT,13,17,"Awor ku boso sa e kosnan akí, boso lo ta felis si boso hasi nan tambe."
JHN,Evangelio Segun Huan,Huan,NT,13,18,"Mi no ta papiando di boso tur; Mi sa ta ken Mi a skohe. Ma e palabranan akí di Skritura mester keda kumpli: “Esun ku a kome huntu ku Mi, a lanta kontra Mi.”"
JHN,Evangelio Segun Huan,Huan,NT,13,19,"Mi ta konta boso e kos akí, promé ku e sosodé. Ya boso ta kere e ora ei ku “AMI TA”."
JHN,Evangelio Segun Huan,Huan,NT,13,20,"Mi ta sigurá boso: esun ku risibí un hende ku Ami manda, ta risibí Mi mes. I esun ku risibí Mi, ta risibí Esun ku a manda Mi.’"
JHN,Evangelio Segun Huan,Huan,NT,13,21,"Despues di a papia asina, Hesus a bira tur sobresaltá i testiguá: ‘Mi ta sigurá boso: un di boso lo traishoná Mi.’"
JHN,Evangelio Segun Huan,Huan,NT,13,22,E disipelnan a keda mira otro. Nan no tabata sa ta ken E ker a men.
JHN,Evangelio Segun Huan,Huan,NT,13,23,"Un di nan, e disipel ku Hesus tabata stima mashá, tabata sintá serka di Hesus."
JHN,Evangelio Segun Huan,Huan,NT,13,24,Simon Pedro ku seña a pidié puntra Hesus ta ken E ke men.
JHN,Evangelio Segun Huan,Huan,NT,13,25,"E disipel a lèn patras, hala mas serka Hesus i puntr'É: ‘Señor, ta ken?’"
JHN,Evangelio Segun Huan,Huan,NT,13,26,"Hesus a kontestá: ‘Mi ta dòp pida pan den skalchi; esun ku Mi duna e pan t'e ta e persona!’ Anto Hesus a kohe pida pan, dòp e den skalchi i duna Hudas, yu di Simon Iskariot."
JHN,Evangelio Segun Huan,Huan,NT,13,27,"Na momento ku Hudas a tuma e pan, satanas a drent'é. Hesus a bis'é: ‘Hasi loke bo tin ku hasi lihé!’"
JHN,Evangelio Segun Huan,Huan,NT,13,28,Niun di e otro disipelnan sintá na mesa no tabata sa pakiko Hesus a bisa Hudas asina.
JHN,Evangelio Segun Huan,Huan,NT,13,29,"Algun di nan a pensa ku ya ku Hudas tabata tene e kaha di plaka, Hesus a enkarg'é pa e bai kumpra loke nan tabatin mester pa e dianan di fiesta òf pa e bai duna hende pober algu."
JHN,Evangelio Segun Huan,Huan,NT,13,30,Hudas a tuma e pan i a sali bai mesora; nochi a sera.
JHN,Evangelio Segun Huan,Huan,NT,13,31,"Despues ku Hudas a sali bai, Hesus a bisa: ‘Awor Yu di hende ta haña gloria i Dios ta haña gloria dor di djE."
JHN,Evangelio Segun Huan,Huan,NT,13,32,"Si Dios haña gloria dor di djE, Dios lo demostrá gloria di Yu di hende den Dios mes tambe i Dios ta bai hasi esaki umbe aki."
JHN,Evangelio Segun Huan,Huan,NT,13,33,"Mi yunan stimá, lo Mi no ta pa muchu tempu mas huntu ku boso. Boso lo buska Mi i manera Mi a bisa e outoridatnan hudiu, asina Mi ta bisa boso awor akí tambe: Kaminda Mi ta bai, boso no por bini."
JHN,Evangelio Segun Huan,Huan,NT,13,34,"Mi ta duna boso un mandamentu nobo: Stima otro! Manera Ami a stima boso, asina boso tambe mester stima otro."
JHN,Evangelio Segun Huan,Huan,NT,13,35,"Si boso stima otro, tur hende lo sa ku boso ta mi disipel.’"
JHN,Evangelio Segun Huan,Huan,NT,13,36,"Simon Pedro a puntra Hesus: ‘Señor, unda Bo ta bai?’ Hesus a rospond'é: ‘Kaminda Mi ta bai, bo no por sigui Mi awor akí, ma despues lo bo sigui Mi.’"
JHN,Evangelio Segun Huan,Huan,NT,13,37,"Pedro a bisa: ‘Señor, pakiko mi no por sigui Bo awor akí? Mi ta entregá mi bida pa Bo!’"
JHN,Evangelio Segun Huan,Huan,NT,13,38,"Hesus a bis'é: ‘Bo ta entregá bo bida pa Mi? Mi ta sigurá bo: promé ku gai kanta, lo bo a nenga tres be kaba ku bo konosé Mi."
JHN,Evangelio Segun Huan,Huan,NT,14,1,"No bira sobresaltá; boso ta kere den Dios, kere den Mi."
JHN,Evangelio Segun Huan,Huan,NT,14,2,"Den kas di mi Tata tin hopi lugá; Mi ta bai prepará un lugá pa boso. Si no tabata asina, lo Mi no a bisa boso."
JHN,Evangelio Segun Huan,Huan,NT,14,3,"Despues di prepará un lugá pa boso, Mi ta bolbe bini i tuma boso serka Mi pa boso ta kaminda Mi ta."
JHN,Evangelio Segun Huan,Huan,NT,14,4,Boso konosé e kaminda ku ta kondusí na e lugá ku Mi ta bai.’
JHN,Evangelio Segun Huan,Huan,NT,14,5,"Tomas a bis'É: ‘Señor, nos no sa unda Bo ta bai; kon nos por konosé e kaminda pa yega aya?’"
JHN,Evangelio Segun Huan,Huan,NT,14,6,"Hesus a kontest'é: ‘Ami ta e kaminda, bèrdat i bida; niun hende no por yega serka Tata, si no ta pa medio di Mi."
JHN,Evangelio Segun Huan,Huan,NT,14,7,"Si boso a siña konosé Mi, boso konosé mi Tata tambe. For di awor boso konosé Tata i boso a mir'É.’"
JHN,Evangelio Segun Huan,Huan,NT,14,8,"Filipo a bis'É: ‘Señor, mustra nos Tata; esei ta sufisiente pa nos.’"
JHN,Evangelio Segun Huan,Huan,NT,14,9,"Hesus a bis'é: ‘Mi tin asina tantu tempu huntu ku boso i bo no konosé Mi ainda, Filipo? Esun ku mira Mi, a mira Tata. Pakiko bo ta pidi antó pa Mi mustra boso Tata?"
JHN,Evangelio Segun Huan,Huan,NT,14,10,"Bo no ta kere ku Mi ta den Tata i Tata ta den Mi? Mi palabranan na boso no ta di Mi mes; ta Tata ta den Mi, ta hasi su mes trabou."
JHN,Evangelio Segun Huan,Huan,NT,14,11,Kere Mi ora Mi bisa: Mi ta den Tata i Tata ta den Mi; òf a lo ménos kere pa motibu di mi obranan antó.
JHN,Evangelio Segun Huan,Huan,NT,14,12,"Mi ta sigurá boso: esun ku kere den Mi, tambe lo hasi e obranan ku Mi a hasi i asta obra mas grandi ainda, pasobra Ami ta bai serka Tata."
JHN,Evangelio Segun Huan,Huan,NT,14,13,"Kiko ku boso pidi den mi nòmber lo Mi hasi, ya asin'ei e Yu ta mustra gloria di Tata."
JHN,Evangelio Segun Huan,Huan,NT,14,14,"Kiko ku boso pidi Mi den mi nòmber, Mi ta hasi."
JHN,Evangelio Segun Huan,Huan,NT,14,15,"Si boso ta stima Mi, boso lo warda mi mandamentunan."
JHN,Evangelio Segun Huan,Huan,NT,14,16,"Lo Mi pidi Tata i lo E manda un otro pa yuda boso, ku lo keda pa semper huntu ku boso."
JHN,Evangelio Segun Huan,Huan,NT,14,17,"E ta e Spiritu di bèrdat, ku mundu no por risibí; pasobra nan no ta mir'É nan no konos'É. Ma boso konos'É, pasobra E ta keda serka boso i lo ta den boso."
JHN,Evangelio Segun Huan,Huan,NT,14,18,Lo Mi no laga boso manera wérfano; Mi ta regresá serka boso.
JHN,Evangelio Segun Huan,Huan,NT,14,19,"Djis poko tempu mas i mundu no ta mira Mi, ma boso sí lo mira Mi. Pasobra Mi ta biba, boso tambe lo biba."
JHN,Evangelio Segun Huan,Huan,NT,14,20,"Ora e dia ei yega, boso lo sa ku Ami ta den Tata i ku boso ta den Mi, meskos ku Ami ta den boso."
JHN,Evangelio Segun Huan,Huan,NT,14,21,"Esun ku aseptá mi mandamentunan i obedesé nan, ta stima Mi. Mi Tata ta stima esun ku stima Mi i Mi tambe lo stim'é i mustr'é ken Mi ta.’"
JHN,Evangelio Segun Huan,Huan,NT,14,22,"Hudas, no Hudas Iskariot, a bisa: ‘Señor, kon bini Bo ta mustra nos ken Bo ta i Bo no ta mustra e hendenan ku no konosé Dios, ken Bo ta?’"
JHN,Evangelio Segun Huan,Huan,NT,14,23,"Hesus a kontest'é: ‘Si un hende ta stima Mi, e ta obedesé mi palabra i mi Tata lo stim'é; nos lo bini serka dje i keda biba serka dje."
JHN,Evangelio Segun Huan,Huan,NT,14,24,"Esun ku no ta stima Mi, no ta obedesé mi palabranan. I e palabranan ku boso a tende, no ta di Mi, ma di mi Tata ku a manda Mi."
JHN,Evangelio Segun Huan,Huan,NT,14,25,Mi ta papia e kosnan akí ku boso miéntras Mi ta huntu ku boso.
JHN,Evangelio Segun Huan,Huan,NT,14,26,"Pero esun ku lo yuda boso, esta Spiritu Santu ku Tata lo manda den mi nòmber, lo siña boso tur kos i rekordá boso tur loke Ami a bisa boso."
JHN,Evangelio Segun Huan,Huan,NT,14,27,"Pas Mi ta laga pa boso; mi pas Mi ta duna boso, ma no manera mundu ta deseá otro pas ora nan ta kumindá otro. No laga boso kurason bira intrankil, ni no kobardiá."
JHN,Evangelio Segun Huan,Huan,NT,14,28,"Boso a tende Mi bisa ku Mi ta bai, ma ku Mi ta bini bèk serka boso. Si boso ta stima Mi, boso lo ta kontentu ku Mi ta bai serka mi Tata, pasobra E ta mas importante ku Mi."
JHN,Evangelio Segun Huan,Huan,NT,14,29,"Mi ta bisa boso esaki promé ku e sosodé, ya boso ta kere ora e sosodé."
JHN,Evangelio Segun Huan,Huan,NT,14,30,"Mi no por sigui papia muchu mas ku boso, pasobra gobernadó di e mundu akí ta na kaminda. E no tin poder riba Mi,"
JHN,Evangelio Segun Huan,Huan,NT,14,31,"ma mundu mester sa ku Mi ta stima Tata i ku Tata ta stima Mi i ku Mi ta hasi loke Tata manda Mi hasi. Bon, lanta ariba, ban fo'i djaki!"
JHN,Evangelio Segun Huan,Huan,NT,15,1,Ami ta e mata di wendrùif berdadero i mi Tata ta e vitó.
JHN,Evangelio Segun Huan,Huan,NT,15,2,"E ta kita tur taki fo'i Mi ku no ta karga fruta, i E ta snui tur taki ku sí ta karga fruta, pa nan karga mas fruta ainda."
JHN,Evangelio Segun Huan,Huan,NT,15,3,"Ya boso ta puru kaba, pa medio di e palabra ku Mi a papia ku boso."
JHN,Evangelio Segun Huan,Huan,NT,15,4,"Keda den Mi i Ami lo keda den boso. Un taki no por duna fruta di su mes, sin ku e ta pegá na e mata. Meskos asin'ei boso no por karga fruta si boso no keda den Mi."
JHN,Evangelio Segun Huan,Huan,NT,15,5,"Ami ta e mata di wendrùif; boso ta e takinan. Esun ku keda den Mi i Ami den dje, lo karga hopi fruta, pasobra boso no por hasi nada sin Mi."
JHN,Evangelio Segun Huan,Huan,NT,15,6,"Esun ku no keda den Mi ta tira ta tir'é afó manera un taki i e ta para seka; ta hunta e takinan ei, tira nan den kandela i kima nan."
JHN,Evangelio Segun Huan,Huan,NT,15,7,"Si boso keda den Mi i mi palabranan keda den boso, pidi e ora ei loke boso ke i boso ta hañ'é."
JHN,Evangelio Segun Huan,Huan,NT,15,8,"Ora boso karga hopi fruta, Tata ta haña gloria i boso ta mi disipel."
JHN,Evangelio Segun Huan,Huan,NT,15,9,"Meskos ku mi Tata ta stima Mi, asina Mi ta stima boso; keda den mi amor."
JHN,Evangelio Segun Huan,Huan,NT,15,10,"Si boso obedesé mi mandamentunan, boso ta keda den mi amor. Meskos ku Ami ta obedesé e mandamentunan di mi Tata i ta keda den su amor."
JHN,Evangelio Segun Huan,Huan,NT,15,11,Mi a bisa e kosnan akí pa mi legria por ta den boso i boso legria por ta kompleto.
JHN,Evangelio Segun Huan,Huan,NT,15,12,"Esaki ta mi mandamentu: stima otro, manera Ami a stima boso."
JHN,Evangelio Segun Huan,Huan,NT,15,13,E amor di mas grandi ku un hende por tin pa su amigunan ta di entregá su bida pa nan.
JHN,Evangelio Segun Huan,Huan,NT,15,14,"Boso ta mi amigu, si boso hasi loke Mi manda boso."
JHN,Evangelio Segun Huan,Huan,NT,15,15,"Mi no ta yama boso sirbidó mas, pasobra un sirbidó no sa kiko su shon ta hasi. Ma Mi ta yama boso amigu, pasobra Mi a laga boso sa tur kos ku Mi a tende di mi Tata."
JHN,Evangelio Segun Huan,Huan,NT,15,16,"No ta boso a skohe Mi, ma ta Ami a skohe boso i Mi a apuntá boso pa bai i karga hopi fruta; fruta ku ta keda. Loke boso pidi Tata den mi nòmber, E ta duna boso."
JHN,Evangelio Segun Huan,Huan,NT,15,17,Esaki antó ta loke Mi ta manda boso hasi: stima otro.
JHN,Evangelio Segun Huan,Huan,NT,15,18,"Si mundu odia boso, sa ku el a odia Ami promé."
JHN,Evangelio Segun Huan,Huan,NT,15,19,"Si boso tabata pertenesé na e mundu akí, mundu lo a stima boso manera e ta stima esnan ku ta pertenesé n'e. Pero boso no ta di mundu: Ami a skohe boso for di mundu i ta p'esei hende sin Dios ta odia boso."
JHN,Evangelio Segun Huan,Huan,NT,15,20,"Kòrda kiko Mi a bisa boso: un sirbidó no ta mas importante ku su shon; si nan a persiguí Mi, nan lo persiguí boso tambe. Si nan a obedesé mi siñansa, nan lo obedesé di boso tambe."
JHN,Evangelio Segun Huan,Huan,NT,15,21,"Ma nan lo hasi tur e kosnan akí ku boso pa mi motibu, pasobra nan no konosé Esun ku a manda Mi."
JHN,Evangelio Segun Huan,Huan,NT,15,22,"Si Mi no a bin papia ku nan, nan lo no tabata kulpabel di piká. Awor nan no tin niun eksküs pa nan piká."
JHN,Evangelio Segun Huan,Huan,NT,15,23,"Esun ku odia Mi, ta odia mi Tata tambe."
JHN,Evangelio Segun Huan,Huan,NT,15,24,"Si Mi no a hasi e obranan ku niun hende no a yega di hasi nunka entre nan, nan lo no tabatin kulpa di piká. Pero ounke nan a mira awor loke Mi a hasi, tòg nan ta odia tantu Ami komo mi Tata."
JHN,Evangelio Segun Huan,Huan,NT,15,25,Esaki a sosodé pa asina loke ta skibí den nan mes lei keda kumplí: “Nan a odia Mi sin motibu.”
JHN,Evangelio Segun Huan,Huan,NT,15,26,"Esun ku ta yuda boso, lo bini; E ta e Spiritu di bèrdat ku ta bini di Tata. Ami lo mand'É pa boso i lo E testiguá na mi fabor."
JHN,Evangelio Segun Huan,Huan,NT,15,27,"Boso tambe mester testiguá, pasobra boso tabata huntu ku Mi for di kuminsamentu."
JHN,Evangelio Segun Huan,Huan,NT,16,1,Mi a bisa boso e kosnan akí pa boso fe no tambaliá.
JHN,Evangelio Segun Huan,Huan,NT,16,2,"Nan lo ekspulsá boso for di snoa i sí, lo bini un tempu ku ken ku mata boso, ta pensa ku e ta sirbi Dios di e forma ei."
JHN,Evangelio Segun Huan,Huan,NT,16,3,"Nan lo hasi asina, pasobra nan no a konosé ni Tata ni Ami."
JHN,Evangelio Segun Huan,Huan,NT,16,4,"Ma Mi a bisa boso e kosnan akí pa ora e momento yega, boso kòrda loke Mi a bisa. Mi no a bisa boso e kosnan akí for di kuminsamentu, pasobra Mi tabata huntu ku boso."
JHN,Evangelio Segun Huan,Huan,NT,16,5,Pero awor Mi ta bai serka Esun ku a manda Mi i niun di boso no ta puntra Mi unda Mi ta bai.
JHN,Evangelio Segun Huan,Huan,NT,16,6,"Awor ku Mi a bisa boso, boso kurason ta yen di tristesa."
JHN,Evangelio Segun Huan,Huan,NT,16,7,"Ma Mi ta sigurá boso: ta kumbiní boso ku Mi ta bai, pasobra si Mi no bai, Esun ku ta yuda boso no ta bini serka boso. Ora Mi bai, Mi ta mand'É pa boso."
JHN,Evangelio Segun Huan,Huan,NT,16,8,"Ora E bini, lo e konvensé e hendenan di mundu di kiko ta piká, hustisia i huisio."
JHN,Evangelio Segun Huan,Huan,NT,16,9,"Di nan piká, pasobra nan no a kere den Mi;"
JHN,Evangelio Segun Huan,Huan,NT,16,10,"di nan hustisia ku no ta sirbi, pasobra Mi ta bai serka mi Tata i boso lo no mira Mi mas;"
JHN,Evangelio Segun Huan,Huan,NT,16,11,"i di nan huisio, pasobra gobernadó di e mundu akí ta husgá kaba."
JHN,Evangelio Segun Huan,Huan,NT,16,12,"Mi tin hopi kos mas di bisa boso, ma boso lo no por soportá nan awor akí."
JHN,Evangelio Segun Huan,Huan,NT,16,13,"Ma ora e Spiritu di bèrdat bini, lo E guia boso na bèrdat kompleto i konta boso tokante kos ku ta bai pasa. Pasobra loke E bisa no ta sali di E mes, ma E ta papia tur loke E tende."
JHN,Evangelio Segun Huan,Huan,NT,16,14,"Lo E duna Mi gloria, pasobra loke E konta boso E ta haña sa di Mi."
JHN,Evangelio Segun Huan,Huan,NT,16,15,Tur loke Tata tin ta di Mi; p'esei mes Mi a bisa boso ku loke Spiritu Santu papia E ta hañ'É di Mi.
JHN,Evangelio Segun Huan,Huan,NT,16,16,Aki poko tempu boso no ta mira Mi mas; ma despues di un tempu kòrtiku boso lo mira Mi atrobe.’
JHN,Evangelio Segun Huan,Huan,NT,16,17,"P'esei algun di su disipelnan a puntra otro: ‘Kiko E ke bisa nos ku “aki poko tempu boso no ta mira Mi mas, ma despues di un tempu kòrtiku boso lo mira Mi atrobe” i tambe ku “pasobra Mi ta bai serka mi Tata?” ’"
JHN,Evangelio Segun Huan,Huan,NT,16,18,Nan tabata puntra otro: ‘Kiko E ke men ku “un poko tempu”? Nos no ta komprondé ta kiko E ta papia!’
JHN,Evangelio Segun Huan,Huan,NT,16,19,Hesus a komprondé ku nan ker a pidiÉ un splikashon i El a bisa nan: ‘Boso ta buska nifikashon di “Aki poko tempu boso no ta mira Mi mas; ma despues di un tempu kòrtiku boso lo mira Mi atrobe.”
JHN,Evangelio Segun Huan,Huan,NT,16,20,"Mi ta sigurá boso: boso lo lamentá den un mundu ku lo gosa. Ma ounke boso lo ta tristu, boso tristesa lo kambia den legria."
JHN,Evangelio Segun Huan,Huan,NT,16,21,"Ora un muhé ta bai duna lus, e ta tristu, pasobra e ora a yega, ma unabes ku e yu a nase, e no ta pensa mas riba e ansha ku el a pasa aden. Asina kontentu e ta ku un hende a bini na mundu!"
JHN,Evangelio Segun Huan,Huan,NT,16,22,"Meskos asina boso tambe ta pasa un tempu difísil awor akí, ma lo Mi bolbe mira boso i boso kurason lo yena ku alegria, un alegria ku niun hende no por kita for di boso."
JHN,Evangelio Segun Huan,Huan,NT,16,23,E dia ei boso lo no pidi Mi niun splikashon mas. Mi ta sigurá boso: Tata lo duna boso kiko ku boso pidiÉ den mi nòmber.
JHN,Evangelio Segun Huan,Huan,NT,16,24,"Te ainda boso no a pidi nada den mi nòmber; pidi i boso lo haña, ya asina boso legria lo ta kompleto."
JHN,Evangelio Segun Huan,Huan,NT,16,25,"Mi a usa parábola pa konta boso e kosnan akí; e ora lo yega ku Mi no ta papia asina mas, ma ku Mi ta papia bon kla tokante Tata."
JHN,Evangelio Segun Huan,Huan,NT,16,26,E dia ei boso lo kuminsá pidi Tata den mi nòmber. Esei no ke men ku t'Ami lo mester pidi Tata pa boso.
JHN,Evangelio Segun Huan,Huan,NT,16,27,"Pasobra Tata mes ta stima boso, ya ku boso a stima Mi i a kere ku Mi a bini di Dios."
JHN,Evangelio Segun Huan,Huan,NT,16,28,Mi a bini di Tata i Mi a bini na mundu; awor Mi ta bai laga mundu i Mi ta bai serka Tata.’
JHN,Evangelio Segun Huan,Huan,NT,16,29,Su disipelnan a bisa: ‘Awor Bo ta papia kla i no den parábola!
JHN,Evangelio Segun Huan,Huan,NT,16,30,Awor nos sa ku Bo sa tur kos i ku no ta na nodi pa niun hende pidi Bo splikashon. Esaki ta pone nos kere ku Bo a bini di Dios.’
JHN,Evangelio Segun Huan,Huan,NT,16,31,Hesus a kontestá nan: ‘Awor boso ta kere!
JHN,Evangelio Segun Huan,Huan,NT,16,32,"Mira, e ora ta yega, sí el a yega kaba, ku lo plama boso for di otro, kada hende den direkshon di su mes kas i boso lo laga Mi so. Ma Mi no ta Mi so, pasobra Tata ta huntu ku Mi."
JHN,Evangelio Segun Huan,Huan,NT,16,33,"Mi a bisa boso tur e kosnan akí pa boso tin pas den Mi. Na mundu boso lo pasa den tribulashon; ma tuma kurashi, Ami a derotá mundu!’"
JHN,Evangelio Segun Huan,Huan,NT,17,1,"Ora Hesus a kaba di papia, El a hisa su kara na laria i bisa: ‘Tata, e ora a yega! Duna bo Yu gloria, pa bo Yu por duna Bo gloria."
JHN,Evangelio Segun Huan,Huan,NT,17,2,"Meskos ku Bo a dun'É poder riba henter humanidat i pa asina E por a duna tur esnan, ku Abo a konfi'É, bida eterno."
JHN,Evangelio Segun Huan,Huan,NT,17,3,"I bida eterno ke men: konosé Abo, e úniko Dios berdadero, i konosé Kristu-Hesus, Esun ku Abo a manda."
JHN,Evangelio Segun Huan,Huan,NT,17,4,Mi a glorifiká Bo riba mundu; Mi a terminá e trabou ku Abo a duna Mi pa hasi.
JHN,Evangelio Segun Huan,Huan,NT,17,5,"Tata! Duna Mi gloria awor akí den bo presensia, e mesun gloria ku Mi tabatin huntu ku Bo promé ku mundu a eksistí."
JHN,Evangelio Segun Huan,Huan,NT,17,6,"Mi a laga esnan ku Bo a apartá for di mundu i duna Mi, konosé Bo. Nan tabata di Bo i Abo a duna Mi nan i nan a obedesé bo palabra."
JHN,Evangelio Segun Huan,Huan,NT,17,7,"Awor nan sa ku tur kos ku Abo a duna Mi, ta bini di Bo."
JHN,Evangelio Segun Huan,Huan,NT,17,8,Pasobra Mi a duna nan e mensahe ku Abo a duna Mi i nan a risibié; nan a bin haña sa ku ta bèrdat ku Mi ta bini di Bo i nan ta kere ku Abo a manda Mi.
JHN,Evangelio Segun Huan,Huan,NT,17,9,"Mi ta resa pa nan; Mi no ta resa pa esnan ku ta pertenesé na e mundu akí, ma pa esnan ku Abo a duna Mi, pasobra nan ta pertenesé na Bo."
JHN,Evangelio Segun Huan,Huan,NT,17,10,Tur loke ta di Mi ta di Bo i tur loke ta di Bo ta di Mi i Mi ta haña gloria dor di nan.
JHN,Evangelio Segun Huan,Huan,NT,17,11,"Awor Ami ta bini serka Bo; Mi no ta keda den mundu mas, ma nan sí ta keda den mundu. Tata santu, warda nan pa medio di poder di bo nòmber, e nòmber ku Abo a duna Mi, pa nan por ta ún manera nos ta ún."
JHN,Evangelio Segun Huan,Huan,NT,17,12,"Tanten Mi tabata huntu ku nan, Mi a protegé nan pa medio di poder di bo nòmber, e nòmber ku Bo a duna Mi. Mi a protegé nan i niun di nan no a bai pèrdí, ku eksepshon di e hòmber destiná pa pèrdishon, pa asina Skritura keda kumplí."
JHN,Evangelio Segun Huan,Huan,NT,17,13,"Awor Mi ta bini serka Bo; Mi ta bisa e kosnan akí miéntras Mi ta na mundu, pa nan por ta kompletamente yená ku mi legria."
JHN,Evangelio Segun Huan,Huan,NT,17,14,"Mi a duna nan bo palabra i mundu a odia nan, pasobra nan no ta pertenesé na e mundu akí, meskos ku Ami tampoko no ta pertenesé na e mundu akí."
JHN,Evangelio Segun Huan,Huan,NT,17,15,"Mi no ta resa pa Bo kita nan for di riba mundu, ma pa Bo protegé nan kontra e malbado."
JHN,Evangelio Segun Huan,Huan,NT,17,16,"Meskos ku Ami no ta pertenesé na mundu, nan tampoko no ta pertenesé n'e."
JHN,Evangelio Segun Huan,Huan,NT,17,17,Konsagrá nan pa medio di bèrdat; bo palabra ta bèrdat.
JHN,Evangelio Segun Huan,Huan,NT,17,18,"Manera Bo a manda Mi den mundu, asina Mi ta manda nan tambe den mundu."
JHN,Evangelio Segun Huan,Huan,NT,17,19,"Pa nan Mi ta konsagrá Mi mes, ya nan tambe ta konsagrá pa medio di bèrdat."
JHN,Evangelio Segun Huan,Huan,NT,17,20,"Mi no ta resa solamente pa esnan akí, ma tambe pa esnan ku pa medio di nan palabra lo kere den Mi."
JHN,Evangelio Segun Huan,Huan,NT,17,21,"Tata, mare nan tur por ta ún, manera Abo ta den Mi i Ami den Bo, pa asina nan por ta den nos, pa mundu kere ku Abo a manda Mi."
JHN,Evangelio Segun Huan,Huan,NT,17,22,"Mi a duna nan e gloria ku Abo a duna Mi, ya nan por ta ún manera nos ta ún:"
JHN,Evangelio Segun Huan,Huan,NT,17,23,Ami den nan manera Abo ta den Mi. Pa nan ta den Mi; ya nan por bira kompletamente ún. Pa asin'ei mundu haña sa ku Abo a manda Mi i a stima nan manera Bo a stima Mi.
JHN,Evangelio Segun Huan,Huan,NT,17,24,"Tata, Mi ke pa esnan ku Bo a duna Mi ta kaminda Mi ta, ya nan por mira mi gloria; e gloria ku Bo a duna Mi, pasobra Bo a stima Mi promé ku kreashon di mundu."
JHN,Evangelio Segun Huan,Huan,NT,17,25,"Tata hustu, ounke mundu no konosé Bo, Ami sí tabata konosé Bo i e hendenan akí a bin haña sa ku t'Abo a manda Mi."
JHN,Evangelio Segun Huan,Huan,NT,17,26,"Mi a laga nan konosé bo nòmber i lo Mi sigui hasi bo nòmber konosí. Ya e amor ku Bo a stima Mi kuné, por ta den nan i Ami tambe por ta meimei di nan.’"
JHN,Evangelio Segun Huan,Huan,NT,18,1,"Despues ku Hesus a bisa e kosnan akí, El a sali huntu ku su disipelnan krusa roi di Kidron. Nan a drenta un hòfi ku tabatin aya."
JHN,Evangelio Segun Huan,Huan,NT,18,2,"Hudas, e traidor, tabata sa unda e lugá akí tabata keda, pasobra hopi bia Hesus a reuní einan ku su disipelnan."
JHN,Evangelio Segun Huan,Huan,NT,18,3,Anto Hudas a hiba un grupo di sòldá romano i sòldá di e fariseonan i di e saserdotenan importante na e hòfi. Nan tabata armá i tabatin lampi i flambeu huntu ku nan.
JHN,Evangelio Segun Huan,Huan,NT,18,4,"Hesus, ku tabata sa tur kos ku lo a bai sosodé kunÉ, a kana bini dilanti i puntra nan: ‘Ken boso ta buska?’"
JHN,Evangelio Segun Huan,Huan,NT,18,5,"Nan a kontestá: ‘Hesus di Nazarèt!’ Hesus a bisa nan: ‘T'Ami!’ Hudas, e traidor, tambe tabata pará huntu ku nan."
JHN,Evangelio Segun Huan,Huan,NT,18,6,"Ora Hesus a bisa nan: ‘T'Ami’, nan a bèk i kai na suela."
JHN,Evangelio Segun Huan,Huan,NT,18,7,Hesus a bolbe puntra nan: ‘Ken boso ta buska?’ Nan a kontestá: ‘Hesus di Nazarèt.’
JHN,Evangelio Segun Huan,Huan,NT,18,8,"E ora ei Hesus a bisa nan: ‘Mi a bisa boso kaba ku T'Ami. Si t'Ami boso ta buska, laga e sobránan akí bai.’"
JHN,Evangelio Segun Huan,Huan,NT,18,9,"Hesus a bisa asina pa e palabranan ku E mes a bisa keda kumplí, esta: ‘Mi no a pèrdè niun di esnan ku Bo a konfia na Mi.’"
JHN,Evangelio Segun Huan,Huan,NT,18,10,"Simon Pedro ku tabatin un sabel serka dje, a sak'é i kap orea drechi di gransaserdote su kriá kita afó. E kriá tabata yama Malgo."
JHN,Evangelio Segun Huan,Huan,NT,18,11,Hesus a bisa Pedro: ‘Hinka bo sabel bèk den su baliña. Akaso bo ta kere ku Mi no ke bebe e kopa di sufrimentu ku mi Tata a duna Mi?’
JHN,Evangelio Segun Huan,Huan,NT,18,12,E ora ei e sòldánan romano huntu ku nan ofisialnan i e sòldánan hudiu a kohe Hesus prezu i mar'É.
JHN,Evangelio Segun Huan,Huan,NT,18,13,"Nan a hib'É promé serka Anas, pasobra Anas tabata suegu grandi di Kaifas, ku tabata gransaserdote e aña memorabel ei."
JHN,Evangelio Segun Huan,Huan,NT,18,14,E Kaifas akí tabata e mesun ku a konsehá outoridat hudiu ku tabata mihó laga un hende muri pa henter un pueblo.
JHN,Evangelio Segun Huan,Huan,NT,18,15,Simon Pedro i un otro disipel a sigui Hesus. E otro disipel ei tabata bon konosí serka gransaserdote; p'esei el a kompañá Hesus te den patio di kas di gransaserdote.
JHN,Evangelio Segun Huan,Huan,NT,18,16,"Pedro a keda para pafó na porta i e otro disipel, e konosí di gransaserdote, a bini pafó, papia ku e mucha muhé ku tabata risibí hende na porta i a bai ku Pedro paden."
JHN,Evangelio Segun Huan,Huan,NT,18,17,E mucha muhé kriá ku tabata pará na porta a bisa Pedro: ‘Bo tambe n' ta un disipel di e hòmber ei?’ Ma Pedro a rospondé: ‘Ami no!’
JHN,Evangelio Segun Huan,Huan,NT,18,18,Tabata hasi friu; e kriánan i e sòldánan tabata pará rònt di un kandela di karbon ku nan a sende. Nan tabata keinta nan kurpa. Awor Pedro tambe a bai para keinta su kurpa huntu ku nan.
JHN,Evangelio Segun Huan,Huan,NT,18,19,Gransaserdote a interogá Hesus tokante su disipelnan i su siñansa.
JHN,Evangelio Segun Huan,Huan,NT,18,20,"Hesus a bis'é: ‘Henter mundu sa kiko Mi a bisa; semper Mi a instruí den snoa i den tèmpel, kaminda e pueblo ta bini huntu. Nunka Mi no a papia nada na skondí."
JHN,Evangelio Segun Huan,Huan,NT,18,21,Pakiko bo ta interogá Mi antó? Puntra esnan ku a tende Mi papia. Puntra nan kiko Mi a bisa nan; nan sa kiko Mi a bisa.’
JHN,Evangelio Segun Huan,Huan,NT,18,22,"Ora Hesus a papia asina, un di e sòldánan ku tabata para ei a dal E un bòftá i bis'É: ‘Ta ki manera di kontestá gransaserdote esei?’"
JHN,Evangelio Segun Huan,Huan,NT,18,23,"Hesus a rospond'é: ‘Si Mi a bisa algu robes, mustra mi ta kiko. Si Mi a papia bèrdat, pakiko bo ta dal Mi antó?’"
JHN,Evangelio Segun Huan,Huan,NT,18,24,"E ora ei Anas a mand'É, asin'ei mará, pa gransaserdote Kaifas."
JHN,Evangelio Segun Huan,Huan,NT,18,25,Pedro tabata pará ainda ta keinta su kurpa na e kandela. Un di e hendenan a puntr'é: ‘Akaso bo tambe ta un disipel di e hòmber ei?’ Ma Pedro a nenga: ‘Ami no!’
JHN,Evangelio Segun Huan,Huan,NT,18,26,"Un di e kriánan di gransaserdote ku tabata famia di e hòmber ku Pedro a kap su orea kita afó, a puntr'é: ‘Mi no a mira bo den hòfi huntu kuné?’"
JHN,Evangelio Segun Huan,Huan,NT,18,27,Pedro a bolbe nenga i mesora gai a kanta.
JHN,Evangelio Segun Huan,Huan,NT,18,28,"Mainta trempan nan a hiba Hesus for di kas di Kaifas pa residensia di gobernador. E outoridatnan hudiu no a drenta paden, pasobra nan ker a tene nan mes puru segun lei, pa por partisipá na fiesta di Pésag."
JHN,Evangelio Segun Huan,Huan,NT,18,29,P'esei Pilato a sali bai serka nan i puntra: ‘Di kiko boso ta akusá e hòmber akí?’
JHN,Evangelio Segun Huan,Huan,NT,18,30,"Nan a kontest'é: ‘Nos lo no a tres'é serka bo, si E no a kometé ningun krímen!’"
JHN,Evangelio Segun Huan,Huan,NT,18,31,"E ora ei Pilato a bisa nan: ‘Awèl, bai kunÉ antó i husg'É segun boso mes lei.’ Nan a rospond'é: ‘No ta pèrmití pa nos ehekutá sentensia di morto.’"
JHN,Evangelio Segun Huan,Huan,NT,18,32,"Asina loke Hesus a bisa tokante e forma ku lo E muri, a keda kumplí."
JHN,Evangelio Segun Huan,Huan,NT,18,33,"Ora Pilato a bolbe drenta e residensia prinsipal di gobernador, el a manda yama Hesus i puntr'É: ‘Bo ta rei di hudiu?’"
JHN,Evangelio Segun Huan,Huan,NT,18,34,Hesus a kontest'É: ‘Di bo mes bo ta puntra esei òf ta otro hende a konta bo di Mi?’
JHN,Evangelio Segun Huan,Huan,NT,18,35,Pilato a bis'É: ‘Mi ta hudiu antó? Bo mes pueblo i saserdotenan importante a entregá bo den mi man. Kiko Bo a hasi?’
JHN,Evangelio Segun Huan,Huan,NT,18,36,"Hesus a kontest'É: ‘Mi reino no ta di e mundu akí; sino mi sirbidónan lo a bringa pa Mi no kai den man di outoridat hudiu. Nò, mi reino no ta djaki.’"
JHN,Evangelio Segun Huan,Huan,NT,18,37,"Pilato a bis'É: ‘Ke men, tòg bo ta rei antó?’ Hesus a kontest'é: ‘Manera bo di: Mi ta rei. Mi a nase i a bini na mundu pa un motibu: pa testiguá na fabor di bèrdat. Tur hende ku ta pertenesé na bèrdat ta skucha mi stèm.’"
JHN,Evangelio Segun Huan,Huan,NT,18,38,Pilato a puntr'É: ‘Kiko ta bèrdat?’ Despues Pilato a bolbe sali pafó serka e hendenan i bisa nan: ‘Ami no ta haña ningun motibu pa kondená e hòmber akí.
JHN,Evangelio Segun Huan,Huan,NT,18,39,Ta mi kustumber pa durante fiesta di Pésag laga un prezu liber pa boso. Boso ke pa mi laga “Rei di hudiu” liber?’
JHN,Evangelio Segun Huan,Huan,NT,18,40,Nan a grita: ‘Nò! E hòmber ei no; Bárabas nos ke!’ Bárabas tabata un kriminal.
JHN,Evangelio Segun Huan,Huan,NT,19,1,E ora ei Pilato a kohe Hesus i laga batiÉ ku karbachi.
JHN,Evangelio Segun Huan,Huan,NT,19,2,E sòldánan a bistiÉ un korona ku nan a flèktu di sumpiña i un mantel kòrá püs.
JHN,Evangelio Segun Huan,Huan,NT,19,3,Despues nan a bini serka djE i bis'É: ‘Biba rei di hudiu!’ I nan a bòft'É.
JHN,Evangelio Segun Huan,Huan,NT,19,4,"Pilato a bolbe bai pafó i a bisa e hendenan: ‘Tende, mi a tres'é pafó aki serka boso pa boso mira ku mi no ta haña ningun motibu pa konden'é.’"
JHN,Evangelio Segun Huan,Huan,NT,19,5,Hesus a bini pafó ku e korona di sumpiña riba su kabes i e mantel kòrá püs bistí. Pilato a bisa e hendenan: ‘Ata e hòmber akí!’
JHN,Evangelio Segun Huan,Huan,NT,19,6,"Ora e saserdotenan importante i e guardianan a mir'É, nan a grita: ‘Krusifik'é! Krusifik'é!’ Pilato a bisa nan: ‘Awèl, bai kuné i krusifik'é boso mes; ami no ta haña ningun motibu pa konden'é.’"
JHN,Evangelio Segun Huan,Huan,NT,19,7,"E hendenan a kontestá: ‘Nos tin un lei i segun e lei ei e mester muri, pasobra el a pretendé di ta Yu di Dios!’"
JHN,Evangelio Segun Huan,Huan,NT,19,8,"Ora Pilato a tende esei, el a haña mas miedu ainda."
JHN,Evangelio Segun Huan,Huan,NT,19,9,El a drenta bèk den e residensia prinsipal i puntra Hesus: ‘Di unda bo ta bini?’ Ma Hesus no a dun'é kontesta.
JHN,Evangelio Segun Huan,Huan,NT,19,10,Pilato a bis'É: ‘Bo no ke papia ku mi? bo no sa ku t'ami tin outoridat pa laga Bo liber i outoridat pa krusifiká bo?’
JHN,Evangelio Segun Huan,Huan,NT,19,11,"E ora ei Hesus a rospond'é: ‘Lo bo no tabatin e outoridat ei riba Mi, si no ta Dios a duna bo e oportunidat ei. P'esei mes esun ku a entregá Mi den bo man ta mas kulpabel ainda ku bo.’"
JHN,Evangelio Segun Huan,Huan,NT,19,12,"Ora Pilato a tende esei, el a buska un manera di pone Hesus den libertat. Ma e pueblo a grita: ‘Si bo laga e hòmber akí liber, bo no ta amigu di emperador! Ken ku pretendé di ta rei, ta bai kontra emperador.’"
JHN,Evangelio Segun Huan,Huan,NT,19,13,"Ora Pilato a tende e palabranan akí, el a hiba Hesus pafó i a kai sinta riba e stul ku hues ta usa den e lugá ku yama ‘Patio di Piedra’. Na hebreo e nòmber ta ‘Gabata’."
JHN,Evangelio Segun Huan,Huan,NT,19,14,Tabata diesdos or di mèrdia riba dia di preparashon pa Pésag. Pilato a bisa e hudiunan: ‘Ata boso rei!’
JHN,Evangelio Segun Huan,Huan,NT,19,15,Nan a grita: ‘Kaba kuné! Kaba kuné! Krusifik'é!’ Pilato a puntra nan: ‘Krusifiká boso rei?’ E saserdotenan importante a rospondé: ‘Ta un rei so nos tin: emperador!’
JHN,Evangelio Segun Huan,Huan,NT,19,16,E ora ei Pilato a entregá Hesus na nan pa nan krusifik'é. Nan a bai ku Hesus.
JHN,Evangelio Segun Huan,Huan,NT,19,17,"Ora El a sali, E mes tabata karga su krus. El a yega na un lugá ku yama ‘Lugá di Karpachi’, ku na hebreo yama ‘Gólgota’."
JHN,Evangelio Segun Huan,Huan,NT,19,18,Ei nan a krusifik'É huntu ku dos otro hòmber; Hesus tabata meimei di nan dos.
JHN,Evangelio Segun Huan,Huan,NT,19,19,"Pilato a laga skibi riba un bòrchi i pon'é riba e krus. Tabatin skibí: ‘Hesus di Nazarèt, Rei di hudiu’."
JHN,Evangelio Segun Huan,Huan,NT,19,20,"Hopi hende a les'é, pasobra e lugá kaminda Hesus tabata krusifiká no tabata keda muchu leu for di siudat i loke tabatin skibí riba e bòrchi tabata skibí tantu na hebreo komo na latin i griego."
JHN,Evangelio Segun Huan,Huan,NT,19,21,"P'esei e saserdotenan importante a bisa Pilato: ‘Bo no mester a pone “Rei di hudiu”, ma “E hòmber akí a bisa ku e ta rei di e hudiu”.’"
JHN,Evangelio Segun Huan,Huan,NT,19,22,Pilato a bisa nan: ‘Loke Mi a skibi ta keda skibí!’
JHN,Evangelio Segun Huan,Huan,NT,19,23,"Despues ku e sòldánan a krusifiká Hesus, nan a kohe su pañanan i parti nan den nan kuater. Tambe nan a kohe su kamisa, pero e no tabatin nachi; e tabata tehé di un solo pida, djariba te abou."
JHN,Evangelio Segun Huan,Huan,NT,19,24,"P'esei nan a bisa otro: ‘Laga nos no sker e, ma tira lòt, wak ken ta gan'é.’ Asin'ei anto e palabranan di Skritura a keda kumplí: ‘Parti nan a parti mi pañanan entre nan i a tira lòt pa mi bistí.’ I esei ta loke e sòldánan a hasi."
JHN,Evangelio Segun Huan,Huan,NT,19,25,"Turesten Hesus su mama, ruman muhé di su mama, Maria kasá di Kleopas i Maria Magdalena tur tabata pará na su krus."
JHN,Evangelio Segun Huan,Huan,NT,19,26,"Ora Hesus a mira su mama i su disipel stimá pará einan, El a bisa su mama: ‘Señora, ata bo yu!’"
JHN,Evangelio Segun Huan,Huan,NT,19,27,Despues El a bisa e disipel: ‘Ata bo mama!’ For di e ora ei e disipel a tuma Maria den su kas.
JHN,Evangelio Segun Huan,Huan,NT,19,28,"Despues di esei Hesus tabata sa ku tur kos tabata kumplí. Pa kumpli ku Skritura, El a bisa: ‘Mi tin set!’"
JHN,Evangelio Segun Huan,Huan,NT,19,29,"Tabatin un butishi ku biña zür. Nan a papa un spòns ku e biña, pon'é na un taki di un mata ku yama hisopo i pon'é na Hesus su boka."
JHN,Evangelio Segun Huan,Huan,NT,19,30,Hesus a bebe e biña i bisa: ‘Ta kumplí!’ Despues El a baha su kabes i entregá su spiritu.
JHN,Evangelio Segun Huan,Huan,NT,19,31,"E outoridatnan hudiu a pidi Pilato pèrmit pa laga kibra pia di e hendenan ku nan a krusifiká i baha e kurpanan for di krus. Nan a pidi esei, komo tabata dia di preparashon, esta bispu di sabat, i nèt e sabat ei tabata un dia mashá santu; nan no tabata ke pa e kurpanan keda na krus durante sabat."
JHN,Evangelio Segun Huan,Huan,NT,19,32,P'esei e sòldánan a bai i kibra pia di e promé i despues di e di dos hòmber ku tabata krusifiká huntu ku Hesus.
JHN,Evangelio Segun Huan,Huan,NT,19,33,"Ma ora nan a yega serka Hesus nan no a kibra su pianan, pasobra nan a mira ku El a muri kaba."
JHN,Evangelio Segun Huan,Huan,NT,19,34,Sinembargo un di nan a traspasá Hesus su kustia ku un lansa i mesora sanger i awa a basha afó.
JHN,Evangelio Segun Huan,Huan,NT,19,35,"Esun ku a mira esaki, ta testiguá pa boso tambe kere; su testimonio ta kuadra ku bèrdat i e sa ku e ta papia bèrdat."
JHN,Evangelio Segun Huan,Huan,NT,19,36,E kosnan akí a sosodé pa Skritura keda kumplí: ‘Lo no kibra niun di su wesunan!’
JHN,Evangelio Segun Huan,Huan,NT,19,37,I tambe tin un otro Skritura ta bisa: ‘Nan lo fiha nan bista riba Esun ku nan a traspasá!’
JHN,Evangelio Segun Huan,Huan,NT,19,38,"Despues di loke a pasa, Hosé di Arimatea a pidi Pilato pa por a baha kurpa di Hesus. Hosé tabata un siguidó di Hesus na skondí, pasobra e tabatin miedu di e outoridatnan hudiu. Pilato a dun'é pèrmit i Hosé a kohe e kurpa bai kuné."
JHN,Evangelio Segun Huan,Huan,NT,19,39,"Nikodemo, ku promé aya tambe a bai bishitá Hesus anochi, a bai huntu ku Hosé. El a bai ku un trinta kilo di un meskla di mira i bálsamo ku ta hole dushi pa hunta kurpa di e morto kuné."
JHN,Evangelio Segun Huan,Huan,NT,19,40,"Nan a kohe Hesus su kurpa i lor'É den paña di lenen huntu ku e spesereinan, segun kustumber hudiu di drecha morto pa entiero."
JHN,Evangelio Segun Huan,Huan,NT,19,41,Kaminda nan a krusifiká Hesus tabatin un hòfi ku un graf nobo ku nan no a usa ainda.
JHN,Evangelio Segun Huan,Huan,NT,19,42,"Komo tabata dia di preparashon pa sabat i e graf no tabata leu, nan a pone Hesus eiden."
JHN,Evangelio Segun Huan,Huan,NT,20,1,"Riba promé dia di siman, mainta trempan miéntras tabata skur ainda, Maria Magdalena a bai bishitá e graf. El a mira ku a kita e piedra ku tabata poné na boka di e graf."
JHN,Evangelio Segun Huan,Huan,NT,20,2,El a kore bai serka Simon Pedro i e disipel stimá di Hesus i bisa nan: ‘Nan a kohe kurpa di Señor bai kunÉ i nos no sa unda nan a pon'É!’
JHN,Evangelio Segun Huan,Huan,NT,20,3,Pedro i e otro disipel a sali bai n'e graf.
JHN,Evangelio Segun Huan,Huan,NT,20,4,"Nan dos tabata kore huntu, ma e otro disipel a kore bai laga Pedro i yega na e graf promé."
JHN,Evangelio Segun Huan,Huan,NT,20,5,"El a bùk wak paden i mira e pañanan di lenen, ma e no a drenta."
JHN,Evangelio Segun Huan,Huan,NT,20,6,"Simon Pedro ku tabata bini su tras a pasa bai paden. El a mira e pañanan di lenen i e lensu ku a mara na Hesus su kabes poné un banda. E lensu no tabata huntu ku e otro pañanan, ma e tabata doblá poné un kantu."
JHN,Evangelio Segun Huan,Huan,NT,20,8,"E ora ei e disipel ku a yega promé, tambe a drenta. El a mira i a kere."
JHN,Evangelio Segun Huan,Huan,NT,20,9,Echo ta ku na e momentonan ei ainda nan no a komprondé e palabranan di Skritura ku ta bisa ku Hesus mester a lanta for di morto.
JHN,Evangelio Segun Huan,Huan,NT,20,10,I e disipelnan a bai kas bèk.
JHN,Evangelio Segun Huan,Huan,NT,20,11,"Pero Maria a keda para yora pafó di e graf. Miéntras e tabata yora, el a bùk wak paden."
JHN,Evangelio Segun Huan,Huan,NT,20,12,"El a mira dos angel bistí tur na blanku, sintá kaminda Hesus su kurpa tabata: un na kabes i e otro na pia."
JHN,Evangelio Segun Huan,Huan,NT,20,13,"Nan a bis'é: ‘Señora, pakiko bo ta yora?’ El a kontestá: ‘Nan a kohe kurpa di mi Señor i mi no sa unda nan a pon'É!’"
JHN,Evangelio Segun Huan,Huan,NT,20,14,"E ora ei el a bira wak su tras i mira Hesus pará ei, ma e no tabata sa ku t'E."
JHN,Evangelio Segun Huan,Huan,NT,20,15,"Hesus a puntr'é: ‘Señora, pakiko bo ta yora? Ken bo ta buska?’ Maria ku a mir'É pa hardinero di e hòfi, a bis'É: ‘Shon, si ta abo a bai kunÉ, bisa mi unda bo a pon'É, ya mi ta bai koh'É.’"
JHN,Evangelio Segun Huan,Huan,NT,20,16,Hesus a bis'é: ‘Maria!’ E ora ei Maria a bira kara p'E i a bisa na arameo: ‘Rabuni!’ Esei ta nifiká ‘Maestro’.
JHN,Evangelio Segun Huan,Huan,NT,20,17,"Hesus a bis'é: ‘No keda tene na Mi, pasobra ainda Mi no a subi bai serka mi Tata. Bai serka mi rumannan i bisa nan ku Mi ta subi bai serka mi Tata i nan Tata, mi Dios i nan Dios.’"
JHN,Evangelio Segun Huan,Huan,NT,20,18,Maria Magdalena a bai bisa e disipelnan: ‘Mi a mira Señor!’ I el a konta kiko Señor a bis'é.
JHN,Evangelio Segun Huan,Huan,NT,20,19,"Tabata e anochi di e mesun promé dia di e siman ei ku e disipelnan tabata reuní porta será, pasobra nan tabatin miedu di e outoridatnan hudiu. Hesus a yega para meimei di nan i bisa nan: ‘Pas sea ku boso!’"
JHN,Evangelio Segun Huan,Huan,NT,20,20,Despues El a mustra nan su mannan i su kustia. Nan a bira kontentu ora nan a mira Señor.
JHN,Evangelio Segun Huan,Huan,NT,20,21,"Hesus a bolbe bisa nan: ‘Pas sea ku boso! Manera Tata a manda Mi, asina Ami ta manda boso.’"
JHN,Evangelio Segun Huan,Huan,NT,20,22,E ora ei El a supla i bisa nan: ‘Risibí Spiritu Santu.
JHN,Evangelio Segun Huan,Huan,NT,20,23,"Si boso pordoná un hende su pikánan, nan ta keda pordoná; si boso no pordoná e pikánan, nan no ta keda pordoná!’"
JHN,Evangelio Segun Huan,Huan,NT,20,24,"Tomas, un di e diesdosnan, tambe yamá ‘Ohochi’, no tabat'ei ora Hesus a bini."
JHN,Evangelio Segun Huan,Huan,NT,20,25,"E otronan a bis'é: ‘Nos a mira Señor!’ Tomas a rospondé: ‘Si mi no mira marka di e klabunan na su man i si mi no hinka mi dede den e heridanan ei i mi man den su kustia, mi no ta kere!’"
JHN,Evangelio Segun Huan,Huan,NT,20,26,"Un siman despues e disipelnan tabata paden atrobe i Tomas tambe tabata huntu ku nan. E portanan tabata será, ma tòg Hesus a drenta bai para meimei di nan i bisa: ‘Pas sea ku boso!’"
JHN,Evangelio Segun Huan,Huan,NT,20,27,"E ora ei El a bisa Tomas: ‘Hinka bo dede aki; wak mi mannan! Rèk bo man hink'é den mi kustia i no keda inkrédulo, ma kere!’"
JHN,Evangelio Segun Huan,Huan,NT,20,28,Tomas a bisa: ‘Mi Señor i mi Dios!’
JHN,Evangelio Segun Huan,Huan,NT,20,29,"E ora ei Hesus a bis'é: ‘Pasobra bo a mira Mi, bo ta kere. Felis esnan ku ta kere, sin mira Mi!’"
JHN,Evangelio Segun Huan,Huan,NT,20,30,"Den presensia di su disipelnan Hesus a hasi hopi otro señal milagroso, ku no ta skibí den e buki akí."
JHN,Evangelio Segun Huan,Huan,NT,20,31,"Ma e kosnan skibí aki den ta skibí pa boso kere ku Hesus ta e Mesias, Yu di Dios, i pa medio di boso fe, boso haña bida den su nòmber."
JHN,Evangelio Segun Huan,Huan,NT,21,1,Despues Hesus a aparesé un bia mas na su disipelnan na lago di Tiberias. Esaki a tuma lugá di siguiente manera.
JHN,Evangelio Segun Huan,Huan,NT,21,2,"Simon Pedro, Tomas, yamá tambe ‘Ohochi’, Natanaèl di Kana na Galilea, e yunan di Zebedeo i dos otro disipel di Hesus tabata huntu."
JHN,Evangelio Segun Huan,Huan,NT,21,3,"Simon Pedro a bisa e otronan: ‘Mi ta bai piska.’ Nan a bis'é: ‘Nos tambe ta bai piska huntu ku bo.’ E ora ei nan a bai den nan boto, pero henter anochi nan no a kohe nada."
JHN,Evangelio Segun Huan,Huan,NT,21,4,"Den kibrá di mainta, Hesus tabata pará na kantu, ma e disipelnan no tabata sa ku t'E."
JHN,Evangelio Segun Huan,Huan,NT,21,5,"El a bisa nan: ‘Mi yunan, boso no a kohe nada di kome, no?’ Nan a kontestá: ‘Nada!’"
JHN,Evangelio Segun Huan,Huan,NT,21,6,"E ora ei El a bisa nan: ‘Tira boso reda na banda drechi di e boto i boso lo kohe piská.’ Nan a tira nan reda i nan no por a hal'é aden mas, asina hopi piská tabatin den dje!"
JHN,Evangelio Segun Huan,Huan,NT,21,7,"E ora ei e disipel stimá di Hesus a bisa Pedro: ‘Ta Señor!’ Ora Pedro a tende ku ta Señor, el a shorotá su paña djariba, pasobra e no tabatin nada otro bistí i a bula na awa."
JHN,Evangelio Segun Huan,Huan,NT,21,8,"E otro disipelnan a bai kantu ku e boto i nan a lastra e reda bini kuné. Nan tabata un shen meter asina for di tera, ke men no muchu leu."
JHN,Evangelio Segun Huan,Huan,NT,21,9,"Ora nan a baha na tera, nan a mira un kandela di karbon ku un piská riba dje, i tambe tabatin pan."
JHN,Evangelio Segun Huan,Huan,NT,21,10,Hesus a bisa nan: ‘Trese algun piská ku boso a kohe.’
JHN,Evangelio Segun Huan,Huan,NT,21,11,"Simon Pedro a subi den e boto, lastra e reda yen di piská grandi, trese kantu. Tabatin 153 piská, ma tòg e reda no a sker."
JHN,Evangelio Segun Huan,Huan,NT,21,12,"Hesus a bisa nan: ‘Bin desayuná!’ Niun di nan no a tribi interogá Hesus mas aleu pa sa ken E ta, pasobra nan tabata sa ku ta Señor."
JHN,Evangelio Segun Huan,Huan,NT,21,13,"Hesus a kohe e pan duna nan, meskos tambe El a hasi ku e piská."
JHN,Evangelio Segun Huan,Huan,NT,21,14,"Esei tabata e di tres bia ku Hesus a aparesé na su disipelnan, despues ku El a lanta for di morto."
JHN,Evangelio Segun Huan,Huan,NT,21,15,"Despues ku nan a desayuná, Hesus a puntra Simon Pedro: ‘Simon, yu di Huan, bo ta stima Mi mas ku tur e otronan akí ta stima Mi?’ Pedro a rospond'É: ‘Sí, Señor, Bo sa ku mi ta stima Bo.’ Hesus a sigui bis'é: ‘Duna mi lamchinan di kome!’"
JHN,Evangelio Segun Huan,Huan,NT,21,16,"Hesus a puntr'é pa di dos bia: ‘Simon, yu di Huan, bo ta stima Mi?’ Pedro a kontestá: ‘Sí, Señor, Bo sa ku mi ta stima Bo.’ E ora ei Hesus a sigui bis'é: ‘Kuida mi karnénan!’"
JHN,Evangelio Segun Huan,Huan,NT,21,17,"Despues Hesus a puntr'é pa di tres bia: ‘Simon, yu di Huan, bo ta stima Mi?’ Pedro a bira tristu, pasobra Hesus a puntr'é esei pa di tres bia. El a kontestá: ‘Señor, Bo sa tur kos; Bo sa ku mi ta stima Bo.’ Hesus a sigui bis'é: ‘Duna mi karnénan di kome!"
JHN,Evangelio Segun Huan,Huan,NT,21,18,"Mi ta sigurá bo: tempu bo tabata hóben, bo tabata drecha bo paña bai kaminda bo tabata ke. Ma ora bo bira bieu, lo bo rèk man laga otro hende drecha bo paña pa bo i hiba bo kaminda bo no ke.’"
JHN,Evangelio Segun Huan,Huan,NT,21,19,Hesus a bisa asina pa indiká ki tipo di morto Pedro lo a muri pa duna Dios gloria. Despues El a bisa Pedro: ‘Sigui Mi!’
JHN,Evangelio Segun Huan,Huan,NT,21,20,"Pedro a bira wak i mira e disipel stimá di Hesus ta bini nan tras. Ta e mesun disipel ei a lèn patras, hala mas serka di Hesus durante e sena i puntr'É: ‘Señor, ken ta bai traishoná Bo?’"
JHN,Evangelio Segun Huan,Huan,NT,21,21,"Ora Pedro a mir'é, el a puntra Hesus: ‘Señor, ke tal di esun ei?’"
JHN,Evangelio Segun Huan,Huan,NT,21,22,"Hesus a bis'é: ‘Si Mi ke lag'é keda na bida te ora Mi bini bèk, esei no tin nada di aber ku bo! Sòru pa abo sigui Mi!’"
JHN,Evangelio Segun Huan,Huan,NT,21,23,"P'esei e notisia ku e disipel ei lo no muri a plama serka e rumannan. Ma Hesus no a bisa asina; El a bisa: ‘Si Mi ke lag'é keda na bida te ora Mi bini, esei no tin nada di aber ku bo!’"
JHN,Evangelio Segun Huan,Huan,NT,21,24,Ta e disipel ei mes ta testiguá tokante tur e kosnan akí; ta e mes tambe a skibi nan. I nos sa ku su testimonio ta kuadra ku bèrdat.
JHN,Evangelio Segun Huan,Huan,NT,21,25,"Tin hopi otro kos mas ku Hesus a hasi. Si mester a bai skibi nan tur un pa un, mi ta suponé ku lo no tabatin sufisiente lugá den henter mundu pa pone e bukinan ei!"
ACT,Echonan Di E Apòstelnan,Echonan,NT,1,1,"Teófilo,  den mi promé buki mi a skibi tokante tur kos ku Hesus a hasi i siña, for di tempu ku El a kuminsá"
ACT,Echonan Di E Apòstelnan,Echonan,NT,1,2,"ku su mishon te dia a tum'É den shelu. Promé ku El a bai shelu, El a duna e hòmbernan ku El a skohe komo apòstel su instrukshonnan pa medio di Spiritu Santu.,"
ACT,Echonan Di E Apòstelnan,Echonan,NT,1,3,"Na nan El a aparesé diferente bia, durante kuarenta dia largu, despues di su morto. El a proba nan na un manera kombinsente ku E tabata bibu i El a papia ku nan tokante reino di Dios."
ACT,Echonan Di E Apòstelnan,Echonan,NT,1,4,"Ora E tabata huntu ku nan, El a duna nan òrdu pa no bandoná Herusalèm. El a bisa nan: ‘Boso mester warda riba loke boso a tende di Mi, e kumplimentu di Tata su promesa."
ACT,Echonan Di E Apòstelnan,Echonan,NT,1,5,"Huan tabata batisá ku awa, ma aki un par di dia lo batisá boso den Spiritu Santu.’"
ACT,Echonan Di E Apòstelnan,Echonan,NT,1,6,"Esnan ku tabat'ei a puntr'É: ‘Señor, awor Bo ta bai restourá e reino pa Israel?’"
ACT,Echonan Di E Apòstelnan,Echonan,NT,1,7,El a kontestá: ‘No ta toka boso pa sa e tempu i ora ku Tata a stipulá a base di su outoridat.
ACT,Echonan Di E Apòstelnan,Echonan,NT,1,8,"Ma boso lo risibí poder, ora Spiritu Santu baha riba boso, i boso lo ta mi testigu na Herusalèm, den henter Hudea i Samaria, sí, te na fin di mundu.’"
ACT,Echonan Di E Apòstelnan,Echonan,NT,1,9,Despues di e palabranan ei a als'É segun nan tabata mira; un nubia a kit'É for di nan bista.
ACT,Echonan Di E Apòstelnan,Echonan,NT,1,10,"Miéntras Hesus tabata bai laria asina i nan a keda ku nan wowo fihá na laria, diripiente tabatin dos hòmber bistí na blanku pará banda di nan."
ACT,Echonan Di E Apòstelnan,Echonan,NT,1,11,"Nan a bisa: ‘Hòmbernan di Galilea, pakiko boso ta para mira na shelu? E Hesus akí, ku a kita for di boso pa E bai shelu, lo bini bèk den e mesun forma ku boso a mir'É bai.’"
ACT,Echonan Di E Apòstelnan,Echonan,NT,1,12,"Despues e apòstelnan a regresá Herusalèm for di Seru di Oleifi; e distansia no tabata largu, ménos ku un kilometer."
ACT,Echonan Di E Apòstelnan,Echonan,NT,1,13,"Ora nan a drenta siudat, nan a bai den e kamber ariba kaminda nan tabata hospedá. Nan tabata: Pedro i Huan; Hakobo i Andres; Felipe i Tomas; Bartolomeo i Mateo; Hakobo, yu di Alfeo, i Simon e zeloso; i Hudas, yu di Hakobo."
ACT,Echonan Di E Apòstelnan,Echonan,NT,1,14,"Henter e grupo akí a dediká nan mes na orashon, huntu ku algun hende muhé, manera Maria mama di Hesus, i tambe e ruman hòmbernan di Hesus."
ACT,Echonan Di E Apòstelnan,Echonan,NT,1,15,Den e dianan ei Pedro a lanta para meimei di e rumannan — tabatin un grupo di mas o ménos 120 persona — bisa:
ACT,Echonan Di E Apòstelnan,Echonan,NT,1,16,"‘Rumannan! E palabra ku Spiritu Santu a papia hopi tempu pasá pa medio di David tokante Hudas, esun ku a guia esnan ku a kohe Hesus prezu, mester a keda kumplí."
ACT,Echonan Di E Apòstelnan,Echonan,NT,1,17,E tabata un di nos i a sirbi komo apòstel.
ACT,Echonan Di E Apòstelnan,Echonan,NT,1,18,"El a kumpra un pida tereno ku e pago ku el a haña pa su krímen. El a kai boka abou na suela, su barika a baster i tur su shirishiri a sali afó."
ACT,Echonan Di E Apòstelnan,Echonan,NT,1,19,"Esaki a yega na konosementu di tur esnan ku ta biba na Herusalèm; p'esei e tereno a haña den nan mes idioma e nòmber di “Akeldama”, esta “Tereno di Sanger”."
ACT,Echonan Di E Apòstelnan,Echonan,NT,1,20,Pasobra Skritura ta bisa den e buki di Salmonan: “Laga su kampamentu keda tur desolá; niun hende no biba ei.” Tambe tin pará: “Un otro hende tuma su puesto.”
ACT,Echonan Di E Apòstelnan,Echonan,NT,1,21,"P'esei un hende mester uni ku nos komo testigu di resurekshon di Señor Hesus. Mester ta un di esnan ku tabata parti di nos grupo den tur e tempu ku Señor Hesus a biaha rònt ku nos, kuminsando fo'i tempu Huan tabata prediká su boutismo te dia El a keda tumá fo'i nos den shelu.’"
ACT,Echonan Di E Apòstelnan,Echonan,NT,1,23,"Nan a proponé dos hende: Jozef ku nan tabata yama Barsabas, tambe konosí komo Hustu, i Matias."
ACT,Echonan Di E Apòstelnan,Echonan,NT,1,24,"Nan a resa: ‘O Señor, Bo konosé kurason di tur hende. Mustra nos kua di e dosnan akí Bo a skohe"
ACT,Echonan Di E Apòstelnan,Echonan,NT,1,25,"pa sirbi komo apòstel, na lugá di Hudas ku a sigui su mes kaminda.’"
ACT,Echonan Di E Apòstelnan,Echonan,NT,1,26,Nan a tira lòt entre nan dos i e lòt a kai na fabor di Matias. Asina nan a agreg'é na e diesun apòstelnan.
ACT,Echonan Di E Apòstelnan,Echonan,NT,2,1,"Ora fiesta di Pentekòster a yega, tur e siguidónan di Hesus tabata huntu na e mesun lugá."
ACT,Echonan Di E Apòstelnan,Echonan,NT,2,2,Diripiente un zonido manera un bientu fuerte a bini for di shelu i yena henter e kas kaminda nan tabata.
ACT,Echonan Di E Apòstelnan,Echonan,NT,2,3,Algu manera kandela a aparesé: el a parti su mes na lenga ku a bai para riba kada un.
ACT,Echonan Di E Apòstelnan,Echonan,NT,2,4,"Nan tur a keda yená ku Spiritu Santu i a kuminsá papia na otro lenga, segun Spiritu Santu tabata inspirá nan."
ACT,Echonan Di E Apòstelnan,Echonan,NT,2,5,T'asina ku tabatin hudiu deboto fo'i tur parti di mundu ta biba na Herusalèm.
ACT,Echonan Di E Apòstelnan,Echonan,NT,2,6,"Ora e hendenan a tende e zonido, nan a bòsha bini huntu i a keda sorprendí, pasobra kada ken tabata tende e apòstelnan papia su mes lenga."
ACT,Echonan Di E Apòstelnan,Echonan,NT,2,7,"Nan a keda babuká, i asombrá nan a bisa: ‘No ta galileo tur e hendenan ei ku ta papia ta?"
ACT,Echonan Di E Apòstelnan,Echonan,NT,2,8,Ta kon nos kada un por tende nan papia nos mes lenga antó?
ACT,Echonan Di E Apòstelnan,Echonan,NT,2,9,"Aki tin hende di Partia, Media i Elam, habitantenan di Mesopotamia; hende di Hudea i Kapadosia, di Ponto i Asia,"
ACT,Echonan Di E Apòstelnan,Echonan,NT,2,10,"di Frigia i di Pamfilia; tin hende di Egipto i di e regionnan di Libia pegá ku e siudat Sirene; hende for di Roma,"
ACT,Echonan Di E Apòstelnan,Echonan,NT,2,11,di Kreta i Arabia; tantu hudiu di nasementu komo esnan ku a bira hudiu. Nos tur aki ta tende nan papia na nos propio lenga tokante e obranan grandi di Dios!’
ACT,Echonan Di E Apòstelnan,Echonan,NT,2,12,Nan tur a keda asombrá; nan no tabata sa kiko pensa. Nan tabata puntra otro: ‘Kiko esaki ta nifiká?’
ACT,Echonan Di E Apòstelnan,Echonan,NT,2,13,Otronan tabata hasi bofon i bisa: ‘Nan a bebe muchu biña!’
ACT,Echonan Di E Apòstelnan,Echonan,NT,2,14,"E ora ei Pedro a bini dilanti huntu ku e otro diesun apòstelnan i dirigí palabra na nan. El a bisa na bos altu: ‘Hudiunan i boso tur ku ta biba na Herusalèm, t'esaki mi ke bisa boso, skucha bon!"
ACT,Echonan Di E Apòstelnan,Echonan,NT,2,15,"E hendenan akí no ta fuma, manera boso ta pensa; ta awor ta nueb'or di mainta."
ACT,Echonan Di E Apòstelnan,Echonan,NT,2,16,"Nò, loke ta sosodé aki ta loke profeta Yoel a bisa:"
ACT,Echonan Di E Apòstelnan,Echonan,NT,2,17,"“Den e último dianan, Dios ta bisa, lo Mi drama mi Spiritu riba tur hende. Boso yunan hòmber i muhé lo profetisá; boso hóbennan lo haña vishon i boso hòmbernan di edat avansá lo risibí soño."
ACT,Echonan Di E Apòstelnan,Echonan,NT,2,18,"Sí, riba tur ku ta sirbi Mi, hòmber i muhé, lo Mi drama mi Spiritu den e dianan ei i nan lo profetisá."
ACT,Echonan Di E Apòstelnan,Echonan,NT,2,19,"Lo tin kos maravioso na laria den shelu i señal abou na tera: sanger, kandela i huma diki pretu."
ACT,Echonan Di E Apòstelnan,Echonan,NT,2,20,"Solo lo kambia bira skur i luna lo haña koló di sanger, promé ku dia di Señor yega, e dia grandi i glorioso."
ACT,Echonan Di E Apòstelnan,Echonan,NT,2,21,I e ora ei tur hende ku invoká nòmber di Señor lo keda salbá!”
ACT,Echonan Di E Apòstelnan,Echonan,NT,2,22,"Israelitanan, skucha mi palabranan! Hesus di Nazarèt a bini serka boso riba enkargo di Dios; esei boso mes por a mira dor di e aktonan poderoso, e milager i señalnan ku Dios a lag'É hasi meimei di boso."
ACT,Echonan Di E Apòstelnan,Echonan,NT,2,23,"Pero ora nan a entreg'É segun e plan i propósito ku Dios tabatin kaba, boso a laga malechornan krusifik'É i mat'É."
ACT,Echonan Di E Apòstelnan,Echonan,NT,2,24,"Pero Dios a libr'É for di agonia di morto i lant'É, pasobra morto no por a ten'É bou di su dominio."
ACT,Echonan Di E Apòstelnan,Echonan,NT,2,25,"David ta bisa di djE: “Semper mi ta tene Señor mi dilanti, si E ta pará na mi man drechi, mi n' ta hera."
ACT,Echonan Di E Apòstelnan,Echonan,NT,2,26,"P'esei mi kurason por ta kontentu, mi boka por kanta di legria. Sí, mi kurpa ta sosegá den speransa,"
ACT,Echonan Di E Apòstelnan,Echonan,NT,2,27,"ya ku Bo no ta entregá mi na morto, Bo no ta laga bo sirbidó fiel putri den graf."
ACT,Echonan Di E Apòstelnan,Echonan,NT,2,28,Abo a mustra mi e kaminda ku ta hiba na bida; bo presensia lo yena mi ku goso!”
ACT,Echonan Di E Apòstelnan,Echonan,NT,2,29,"Rumannan, mi por bisa boso libremente ku nos antepasado David a muri i nan a der'é; su graf ta serka nos te dia djawe."
ACT,Echonan Di E Apòstelnan,Echonan,NT,2,30,"Pero pasobra e tabata profeta i tabata sa ku Dios a hur'é ku un di su desendientenan lo a siguié riba su trono,"
ACT,Echonan Di E Apòstelnan,Echonan,NT,2,31,"el a mira den futuro i papia tokante resurekshon di e Mesias, ora el a bisa ku “lo no entreg'é na morto i ku su kurpa lo no putri den graf.”"
ACT,Echonan Di E Apòstelnan,Echonan,NT,2,32,"Ta e mesun Hesus akí, Dios a lanta for di morto; nos tur ta testigu di esei."
ACT,Echonan Di E Apòstelnan,Echonan,NT,2,33,"Alsá na man drechi di Dios, El a risibí Spiritu Santu ku Tata a primintí. Awor El a drama e Spiritu Santu ei i t'esei boso ta mira i tende!"
ACT,Echonan Di E Apòstelnan,Echonan,NT,2,34,"David mes no a subi bai shelu; e mes ta bisa: “Señor Dios a bisa mi Señor: Sinta aki na mi man drechi,"
ACT,Echonan Di E Apòstelnan,Echonan,NT,2,35,miéntras Mi ta hasi bo enemigunan un banki pa bo pia sosegá.”
ACT,Echonan Di E Apòstelnan,Echonan,NT,2,36,"P'esei henter pueblo di Israel mester tin sigur, ku e mesun Hesus ku boso a krusifiká, Dios a hasi tantu Señor komo Mesias!’"
ACT,Echonan Di E Apòstelnan,Echonan,NT,2,37,"E palabranan akí a shòk e hendenan i nan a bisa Pedro i e otro apòstelnan: ‘Kiko nos mester hasi antó, rumannan?’"
ACT,Echonan Di E Apòstelnan,Echonan,NT,2,38,"Pedro a kontestá: ‘Kombertí i laga batisá boso den nòmber di Hesu-Kristu, pa Dios pordoná boso pikánan. I Dios lo duna boso Spiritu Santu."
ACT,Echonan Di E Apòstelnan,Echonan,NT,2,39,"E promesa akí ta pa boso, pa boso yunan, i tambe pa tur esnan ku ta leu, esta tur e hendenan ku Señor nos Dios lo yama.’"
ACT,Echonan Di E Apòstelnan,Echonan,NT,2,40,"Ku hopi palabra mas Pedro a testiguá i spièrta nan, bisando: ‘Salba boso di e generashon perverso akí!’"
ACT,Echonan Di E Apòstelnan,Echonan,NT,2,41,"Esnan ku a aseptá su palabra a laga nan batisá nan, di manera ku e dia ei mas o ménos tres mil hende a djòin e grupo di disipel."
ACT,Echonan Di E Apòstelnan,Echonan,NT,2,42,"Tur e kreyentenan tabata fiel na siñansa di e apòstelnan i na e bida den nan komunidat, i fielmente nan tabata kibra pan i hasi orashon."
ACT,Echonan Di E Apòstelnan,Echonan,NT,2,43,"Tur hende tabata yen di rèspèt, pasobra e apòstelnan tabata hasi hopi milager i señal milagroso."
ACT,Echonan Di E Apòstelnan,Echonan,NT,2,44,Tur e kreyentenan tabata forma ún komunidat i tabatin tur kos en komun.
ACT,Echonan Di E Apòstelnan,Echonan,NT,2,45,Nan tabata bende tur nan propiedat i parti e plaka entre nan segun kada un su nesesidat.
ACT,Echonan Di E Apòstelnan,Echonan,NT,2,46,"Tur dia nan tabata huntu den tèmpel; nan tabata kibra pan na kas di otro i kome nan kuminda huntu, ku legria i simplesa di kurason."
ACT,Echonan Di E Apòstelnan,Echonan,NT,2,47,"Nan tabata alabá Dios i tabata bon mirá serka henter pueblo. I tur dia Señor tabata trese mas hende ku a keda salbá, aserka."
ACT,Echonan Di E Apòstelnan,Echonan,NT,3,1,Un dia Pedro i Huan a bai partisipá na e orashon di tres or di mèrdia den tèmpel.
ACT,Echonan Di E Apòstelnan,Echonan,NT,3,2,"Einan tabatin un hòmber ku tabata lam fo'i su nasementu. Tur dia tabata karg'é hiba na e entrada di tèmpel ku yama ‘Bunita’, pa e por a pidi e hendenan ku tabata bai den tèmpel limosna."
ACT,Echonan Di E Apòstelnan,Echonan,NT,3,3,"Ora el a mira Pedro i Huan, ku ker a pasa bai paden, el a pidi nan un limosna."
ACT,Echonan Di E Apòstelnan,Echonan,NT,3,4,Pedro i Huan a keda wak e den su kara i Pedro a bis'é: ‘Hisa kara wak nos!’
ACT,Echonan Di E Apòstelnan,Echonan,NT,3,5,"E hòmber a fiha su bista riba nan, ku speransa di haña algu."
ACT,Echonan Di E Apòstelnan,Echonan,NT,3,6,"Pedro a bisa: ‘Oro ni plata mi no tin; ma loke mi tin, mi ta duna bo. Den nòmber di Hesus di Nazarèt, lanta kana!’"
ACT,Echonan Di E Apòstelnan,Echonan,NT,3,7,El a kohe su man drechi tene i yud'é lanta ariba. Mesora su planta di pia i ènkelnan a haña forsa:
ACT,Echonan Di E Apòstelnan,Echonan,NT,3,8,"el a bula para règt kana drenta tèmpel huntu ku Pedro i Huan. E tabata kana rònt, belenkiá i alabá Dios."
ACT,Echonan Di E Apòstelnan,Echonan,NT,3,9,Henter pueblo a mir'é ta kana rònt ta alabá Dios.
ACT,Echonan Di E Apòstelnan,Echonan,NT,3,10,Nan a bini bei ku tabata e hòmber ku semper tabata sinta pidi limosna dilanti di ‘Porta Bunita’ di tèmpel. Nan a keda babuká i asombrá pa loke a pasa kuné.
ACT,Echonan Di E Apòstelnan,Echonan,NT,3,11,"Ora e hòmber no ker a laga Pedro i Huan bai, henter pueblo a bòsha, kompletamente asombrá, riba nan den e asina yamá galeria di Salomon."
ACT,Echonan Di E Apòstelnan,Echonan,NT,3,12,"Pedro a mira esei i el a bisa e pueblo: ‘Hendenan di Israel, pakiko boso t'asina babuká pa loke a pasa? Pakiko boso ta keda wak nos, komo si fuera ta di nos mes forsa òf pa nos mes mérito nos a pone e hòmber akí kana?"
ACT,Echonan Di E Apòstelnan,Echonan,NT,3,13,"E Dios di Abraham, Isak i Yakob, e Dios di nos antepasadonan, a duna su Sirbidó Hesus poder supremo, Esun ku boso a entregá na e outoridatnan i rechasá dilanti di Pilato, ora e ker a pon'É den libertat."
ACT,Echonan Di E Apòstelnan,Echonan,NT,3,14,Boso a rechasá Esun ku tabata dediká na Dios i ku a kumpli ku su boluntat i boso a pidi libertat pa un asesino!
ACT,Echonan Di E Apòstelnan,Echonan,NT,3,15,"Boso a mata Esun ku a bai nos dilanti riba e kaminda di bida, ma Dios a lant'É for di morto; di esei nos ta testigu."
ACT,Echonan Di E Apòstelnan,Echonan,NT,3,16,"Ta nòmber di Hesus i fe den e Nòmber ei a hasi e hòmber akí, ku boso ta mira i konosé, fuerte. Ta e fe ku Kristu ta duna hende a kura e hòmber akí kompletamente, manera boso mes ta mira."
ACT,Echonan Di E Apòstelnan,Echonan,NT,3,17,"Awèl, rumannan, mi sa ku boso a aktua den ignoransia, meskos ku boso lidernan."
ACT,Echonan Di E Apòstelnan,Echonan,NT,3,18,"Ma asin'ei Dios a pèrmití keda kumplí tur loke El a bisa pa medio di tur e profetanan, esta ku su Mesias lo sufri."
ACT,Echonan Di E Apòstelnan,Echonan,NT,3,19,"P'esei kombertí i bira kara pa Dios, pa E por kita boso pikánan."
ACT,Echonan Di E Apòstelnan,Echonan,NT,3,20,"Asina ei tempu di alivio lo bini di Dios, ora E manda e Mesias, esta Hesus, Esun ku El a destiná pa boso."
ACT,Echonan Di E Apòstelnan,Echonan,NT,3,21,"Hesus mester a keda tumá den shelu te ora tempu pa restourá tur kos yega. Tokante esei Dios a yega di papia for di ántes kaba, pa medio di su profetanan santu."
ACT,Echonan Di E Apòstelnan,Echonan,NT,3,22,"Moises mes a bisa tòg: “Señor, boso Dios, lo laga un profeta meskos ku mi lanta pa boso, un hende for di boso mes pueblo. Tende di dje den tur kos ku e bisa."
ACT,Echonan Di E Apòstelnan,Echonan,NT,3,23,Mester saka tur hende ku no skucha e profeta ei for di mi pueblo i destruí nan.”
ACT,Echonan Di E Apòstelnan,Echonan,NT,3,24,"Tur profeta, tantu Samuel komo e otronan ku a papia despues di dje, a anunsiá e dia akí."
ACT,Echonan Di E Apòstelnan,Echonan,NT,3,25,"Boso ta toka parti na e promesa ku Dios a hasi na e profetanan i boso tambe tin parti den e aliansa ku Dios a sera ku boso antepasadonan, ora El a bisa Abraham: “Huntu ku bo desendensia lo Mi bendishoná tur generashon na mundu.”"
ACT,Echonan Di E Apòstelnan,Echonan,NT,3,26,"Ta serka boso, na promé lugá, Dios a manda su sirbidó pa boso keda bendishoná, ora boso kada unu bira lomba pa maldat.’"
ACT,Echonan Di E Apòstelnan,Echonan,NT,4,1,"Miéntras Pedro i Huan tabata papia ku e pueblo, e saserdotenan, e kapitan di guardia di tèmpel i e saduseonan a baha bini riba nan."
ACT,Echonan Di E Apòstelnan,Echonan,NT,4,2,No a kai nan niun tiki bon ku e apòstelnan tabata siña e hendenan i proklamá ku tin lantamentu for di morto a base di resurekshon di Hesus.
ACT,Echonan Di E Apòstelnan,Echonan,NT,4,3,"Nan a arestá nan i a sera nan te su siguiente dia, komo ya tabata anochi."
ACT,Echonan Di E Apòstelnan,Echonan,NT,4,4,"Ma hopi di esnan ku a skucha e mensahe a kere, i e kantidat di disipel a yega mas o ménos sinku mil."
ACT,Echonan Di E Apòstelnan,Echonan,NT,4,5,"Siguiente dia e lidernan, ansianonan i dòktornan di lei a reuní na Herusalèm"
ACT,Echonan Di E Apòstelnan,Echonan,NT,4,6,"ku gransaserdote Anas, Kaifas, Huan, Alexander i henter famia di gransaserdote."
ACT,Echonan Di E Apòstelnan,Echonan,NT,4,7,Nan a hiba Pedro i Huan dilanti i puntra: ‘Pa medio di kua forsa òf na nòmber di ken boso a hasi esaki?’
ACT,Echonan Di E Apòstelnan,Echonan,NT,4,8,"E ora ei Pedro, yená ku Spiritu Santu, a bisa nan: ‘Lidernan di pueblo i ansianonan,"
ACT,Echonan Di E Apòstelnan,Echonan,NT,4,9,ta interogá nos awe pa motibu di un bon obra ku nos a hasi pa un hende malu i pa haña sa dor di kua forsa el a haña su salú.
ACT,Echonan Di E Apòstelnan,Echonan,NT,4,10,"Wèl bon, laga ta bon kla pa boso tur i pa henter pueblo di Israel: e hòmber pará boso dilanti aki, a kura den nòmber di Hesu-Kristu di Nazarèt, Esun ku boso a krusifiká i ku Dios a lanta for di morto."
ACT,Echonan Di E Apòstelnan,Echonan,NT,4,11,"Hesus ta, manera Skritura ta bisa: “e piedra, rechasá pa boso, e trahadónan, ku a bira e piedra prinsipal.”"
ACT,Echonan Di E Apòstelnan,Echonan,NT,4,12,"Den djE so por haña salbashon; riba mundu no tin niun otro nòmber duná na hende, ku por salba nos.’"
ACT,Echonan Di E Apòstelnan,Echonan,NT,4,13,"Ora nan a mira kon Pedro i Huan tabata papia sin miedu i a realisá ku nan tabata hende sin edukashon òf kualifikashon, nan a keda babuká. Awor nan mes tambe a rekonosé ken Pedro i Huan tabata, esta kompañero di Hesus!"
ACT,Echonan Di E Apòstelnan,Echonan,NT,4,14,"Pero nan no por a kontradesí nan, komo nan a mira e hòmber ku a kura, pará huntu ku e apòstelnan."
ACT,Echonan Di E Apòstelnan,Echonan,NT,4,15,P'esei nan a manda nan sali for di Konseho Supremo i a kuminsá deliberá ku otro.
ACT,Echonan Di E Apòstelnan,Echonan,NT,4,16,Nan a bisa otro: ‘Kiko nos tin ku hasi ku e hòmbernan akí? Ta bon kla pa tur hende na Herusalèm ku un milager grandi a tuma lugá pa medio di nan; nos no por nenga esei!
ACT,Echonan Di E Apòstelnan,Echonan,NT,4,17,"Pero pa evitá ku e kos akí ta plama mas tantu den pueblo, laga nos prohibí nan, bou di menasá di papia ku kualke hende mas tokante e nòmber ei.’"
ACT,Echonan Di E Apòstelnan,Echonan,NT,4,18,E ora ei nan a yama Pedro i Huan i prohibí nan pa den ningun forma papia òf siña hende den nòmber di Hesus.
ACT,Echonan Di E Apòstelnan,Echonan,NT,4,19,"Nan a kontestá: ‘Boso husga pa boso mes, si den bista di Dios ta korekto pa nos tende di boso en bes di tende di Dios mes."
ACT,Echonan Di E Apòstelnan,Echonan,NT,4,20,Di nos banda ta imposibel pa nos keda sin konta loke nos a mira i tende.’
ACT,Echonan Di E Apòstelnan,Echonan,NT,4,21,"Ora nan a kontestá asina, Konseho Supremo a bolbe prohibí nan i a laga nan bai. Nan no por a kastigá nan, pa motibu di e pueblo; tur hende tabata duna Dios gloria pa loke a pasa."
ACT,Echonan Di E Apòstelnan,Echonan,NT,4,22,E hòmber ku a haña su kura pa medio di e señal milagroso ei tabatin ya mas ku kuarenta aña lam.
ACT,Echonan Di E Apòstelnan,Echonan,NT,4,23,"Ora Pedro i Huan a haña nan libertat, nan a bai serka nan mes hendenan i a konta tur kos ku e saserdotenan importante i e ansianonan a bisa."
ACT,Echonan Di E Apòstelnan,Echonan,NT,4,24,"Ora e kreyentenan a tende loke a pasa, nan tur huntu a resa na bos altu na Dios, bisando: ‘Señor i Kreador di shelu i tera i tur loke nan ta kontené,"
ACT,Echonan Di E Apòstelnan,Echonan,NT,4,25,"Abo a bisa pa medio di Spiritu Santu, pa boka di bo sirbidó David, nos antepasado: Di kon nashonnan pagano ta bira rebelde i pueblonan ta kònkel sin motibu?"
ACT,Echonan Di E Apòstelnan,Echonan,NT,4,26,"Reinan di mundu ta lanta, gobernantenan ta sera kòmplòt kontra Señor i su Mesias."
ACT,Echonan Di E Apòstelnan,Echonan,NT,4,27,"Pasobra enberdat nan a sera kòmplòt den e siudat akí kontra bo sirbidó santu Hesus ku Bo a skohe komo Mesias, esta tantu Heródes komo Ponsio Pilato, huntu ku e pueblonan pagano i e pueblo di Israel."
ACT,Echonan Di E Apòstelnan,Echonan,NT,4,28,Asina nan a ehekutá tur kos ku Abo den bo poder a disidí ku mester a sosodé.
ACT,Echonan Di E Apòstelnan,Echonan,NT,4,29,"Awor Señor, paga atenshon na nan menasa i laga bo sirbidónan proklamá bo palabra sin miedu."
ACT,Echonan Di E Apòstelnan,Echonan,NT,4,30,"Rèk bo man pa kura i laga kos maravioso i milager sosodé pa medio di Nòmber di Hesus, bo sirbidó santu.’"
ACT,Echonan Di E Apòstelnan,Echonan,NT,4,31,"Ora nan a kaba di resa, e lugá kaminda nan tabata reuní a sakudí i Spiritu Santu a yena nan tur i nan a sigui proklamá Dios su palabra sin miedu."
ACT,Echonan Di E Apòstelnan,Echonan,NT,4,32,"E grupo di kreyente tabata un di kurason i mente; niun hende no tabata reklamá su poseshonnan p'e so; al kontrario, nan tabata kompartí tur kos ku otro."
ACT,Echonan Di E Apòstelnan,Echonan,NT,4,33,E apòstelnan tabata testiguá na un manera mashá impreshonante di resurekshon di Señor Hesus i nan tur tabata bon mirá serka pueblo.
ACT,Echonan Di E Apòstelnan,Echonan,NT,4,34,"Serka nan no tabatin niun hende den nesesidat, pasobra tur ku tabatin tereno òf kas tabata bende nan propiedat i trese e sèn i entreg'é na e apòstelnan,"
ACT,Echonan Di E Apòstelnan,Echonan,NT,4,35,i for di esei tur hende tabata haña algu pa kubri nan nesesidat.
ACT,Echonan Di E Apòstelnan,Echonan,NT,4,36,"Tabatin un hòmber ku yama Hosé, ku apòstelnan tabata yama Barnabas, esta ‘hòmber ku ta kurashá’; e tabata un levita, nasí na Chipre."
ACT,Echonan Di E Apòstelnan,Echonan,NT,4,37,El a bende un pida tereno ku e tabatin i a trese e sèn i a entreg'é na e apòstelnan.
ACT,Echonan Di E Apòstelnan,Echonan,NT,5,1,Di mesun manera un sierto Ananías huntu ku su kasá Safira a bende un pida tereno.
ACT,Echonan Di E Apòstelnan,Echonan,NT,5,2,Pero el a tene un parti di e sèn pa su mes i sobrá el a entregá na e apòstelnan; su kasá a bai di akuerdo ku esei.
ACT,Echonan Di E Apòstelnan,Echonan,NT,5,3,"Pedro a bis'é: ‘Ananías, pakiko bo a laga satanas tuma kòntròl di bo kurason ku bo a gaña Spiritu Santu i tene parti di e sèn di benta di e tereno pa bo mes?"
ACT,Echonan Di E Apòstelnan,Echonan,NT,5,4,"Promé ku bo a bende e tereno, e n' tabata di bo? I despues ku bo a bend'é, bo no por a hasi ku e sèn manera bo tabata ke? Ta kiko a pone bo aktua asin'akí? No ta hende bo a gaña, ma Dios mes!’"
ACT,Echonan Di E Apòstelnan,Echonan,NT,5,5,"Ora Ananías a tende e palabranan ei, el a kai abou na suela hala su delaster rosea. Un miedu teribel a poderá di tur hende ku a tende loke a pasa."
ACT,Echonan Di E Apòstelnan,Echonan,NT,5,6,"Un par di mucha hòmber a bin lor'é den un paña, karg'é hiba pafó i der'é."
ACT,Echonan Di E Apòstelnan,Echonan,NT,5,7,Tres ora despues su kasá a drenta; e no tabata sa kiko a sosodé.
ACT,Echonan Di E Apòstelnan,Echonan,NT,5,8,"Pedro a bis'é: ‘Bisa mi, ta esaki ta e suma ku boso a haña pa e tereno?’ El a kontestá: ‘Sí, ta e suma ei!’"
ACT,Echonan Di E Apòstelnan,Echonan,NT,5,9,E ora ei Pedro a bis'é: ‘Pakiko abo i bo kasá a palabrá pa pone Spiritu di Señor na prueba? Tende pia di e hòmbernan ku a kaba di dera bo kasá tras di porta ei; nan lo karga bo tambe hiba pafó!’
ACT,Echonan Di E Apòstelnan,Echonan,NT,5,10,Mesora e muhé a kai abou na suela dilanti Pedro su pia i muri. E mucha hòmbernan a drenta paden i hañ'é morto; nan a karg'é hiba pafó i der'é banda di su kasá.
ACT,Echonan Di E Apòstelnan,Echonan,NT,5,11,Un miedu teribel a poderá di henter iglesia i di tur ku a tende loke a pasa.
ACT,Echonan Di E Apòstelnan,Echonan,NT,5,12,Pa medio di e apòstelnan hopi milager i señal milagroso tabata tuma lugá den pueblo. Tur kreyente tabata reuní den galeria di Salomon.
ACT,Echonan Di E Apòstelnan,Echonan,NT,5,13,"Niun hende djafó no tabata tribi djòin e grupo, pero e hendenan tabata gaba nan mashá."
ACT,Echonan Di E Apòstelnan,Echonan,NT,5,14,"Mas i mas hende ku a kere den Señor, grupo grandi di hòmber i muhé, tabata bini aserka."
ACT,Echonan Di E Apòstelnan,Echonan,NT,5,15,E hendenan tabata karga enfermo riba kama i dragbar pone riba kaya. Nan tabata spera ku ora Pedro pasa eibanda maske ta su sombra lo a kai riba un di nan.
ACT,Echonan Di E Apòstelnan,Echonan,NT,5,16,"E habitantenan di e pueblonan den bisindario tambe tabata bini Herusalèm na bòshi ku nan hendenan malu i esnan tormentá pa spiritu impuru, i tur tabata kura."
ACT,Echonan Di E Apòstelnan,Echonan,NT,5,17,"E ora ei gransaserdote i su eskolta, esta esnan ku tabata pertenesé na e partido di saduseo, a bira mashá yalurs riba e apòstelnan."
ACT,Echonan Di E Apòstelnan,Echonan,NT,5,18,P'esei nan a kohe nan prezu i pone nan den prizòn.
ACT,Echonan Di E Apòstelnan,Echonan,NT,5,19,"Pero e anochi ei angel di Señor a habri porta di prizòn, hiba e apòstelnan pafó i bisa nan:"
ACT,Echonan Di E Apòstelnan,Echonan,NT,5,20,‘Bai den tèmpel i konta tur hende tokante e bida nobo akí!’
ACT,Echonan Di E Apòstelnan,Echonan,NT,5,21,"E apòstelnan a obedesé i mainta trempan nan a bai tèmpel bai siña e hendenan. Ora gransaserdote i su eskolta a yega, nan a yama Konseho Supremo huntu, esta e rat kompleto di tur ansiano di pueblo di Israel. Despues nan a manda buska e prizoneronan pa presentá nan dilanti."
ACT,Echonan Di E Apòstelnan,Echonan,NT,5,22,"Ma ora e wardadónan di prezu a bai buska e prizoneronan den prizòn, nan no a haña nan den sèl. E ora ei nan a bai bèk i raportá:"
ACT,Echonan Di E Apòstelnan,Echonan,NT,5,23,"‘Nos a haña prizòn duru será na yabi i tur e wardadónan di prezu pará na e portanan ta vigilá. Ma ora nos a habri, nos no a haña niun hende paden!’"
ACT,Echonan Di E Apòstelnan,Echonan,NT,5,24,"Ora e saserdotenan importante i e ofisial enkargá ku tèmpel a tende e reportahe, nan a keda kompletamente babuká i no tabata sa mes kiko hasi den e situashon ei."
ACT,Echonan Di E Apòstelnan,Echonan,NT,5,25,Un hende a drenta paden i bisa nan: ‘E hòmbernan ku boso a sera ta pará den tèmpel ta siña e hendenan!’
ACT,Echonan Di E Apòstelnan,Echonan,NT,5,26,"E ora ei e ofisial enkargá ku tèmpel i su hendenan a bai kohe e apòstelnan bini kuné, sin usa violensia, pasobra nan tabatin miedu pa e pueblo no piedra nan."
ACT,Echonan Di E Apòstelnan,Echonan,NT,5,27,Nan a bini ku e apòstelnan i hiba nan dilanti Konseho Supremo. Gransaserdote a interogá nan.
ACT,Echonan Di E Apòstelnan,Echonan,NT,5,28,El a bisa: ‘Nos no a prohibí boso estriktamente di duna siñansa den nòmber di e hòmber ei? Ma boso a plama boso siñansa rònt Herusalèm i ke hasi nos responsabel pa dramamentu di su sanger.’
ACT,Echonan Di E Apòstelnan,Echonan,NT,5,29,Pedro i e otro apòstelnan a kontestá: ‘Hende mester obedesé Dios mas ku otro hende!
ACT,Echonan Di E Apòstelnan,Echonan,NT,5,30,Dios di nos antepasadonan a lanta Hesus for di morto; e mesun Hesus ku boso a mata dor di kolog'É na krus.
ACT,Echonan Di E Apòstelnan,Echonan,NT,5,31,"Ta É Dios a alsa na un lugá di honor na su man drechi komo Guia i Salbador, pa kombertí e hendenan di Israel i pordoná nan piká."
ACT,Echonan Di E Apòstelnan,Echonan,NT,5,32,"Nos ta testigu di e kosnan ei, huntu ku Spiritu Santu, ku Dios a duna esnan ku ta obedes'É.’"
ACT,Echonan Di E Apòstelnan,Echonan,NT,5,33,"Ora nan a tende e palabranan ei, nan a kuminsá tembla di rabia i ker a mata e apòstelnan."
ACT,Echonan Di E Apòstelnan,Echonan,NT,5,34,"Ma un miembro di e Konseho Supremo a lanta para; tabata un fariseo, yamá Gamaliel, un maestro di Lei ku tabata mashá respetá den pueblo. El a duna òrdu pa saka e apòstelnan pafó un ratu."
ACT,Echonan Di E Apòstelnan,Echonan,NT,5,35,"Despues el a bisa e otronan: ‘Israelitanan, paga tinu kiko boso ta bai hasi ku e hendenan ei."
ACT,Echonan Di E Apòstelnan,Echonan,NT,5,36,"Un tempu pasá un tal Teudas a lanta ta pretendé di ta mashá kos i un grupo di 400 hende a djòin e. Nan a mat'é, su siguidónan a plama i tur kos a kaba na aros i koko."
ACT,Echonan Di E Apòstelnan,Echonan,NT,5,37,"Despues di dje, tempu di senso, Hudas di Galilea a aparesé; el a logra haña hopi hende su tras, ma a mata é tambe, i tur su siguidónan a plama fo'i otro."
ACT,Echonan Di E Apòstelnan,Echonan,NT,5,38,"P'esei den e kaso akí mi ta bisa boso: no mishi ku e hòmbernan ei; laga nan ketu! Si loke nan ta plania i hasi ta di orígen humano, lo e kaba na nada."
ACT,Echonan Di E Apòstelnan,Echonan,NT,5,39,"Ma si e ta sali di Dios, boso lo no por kaba ku nan; anto tene kuidou pa no ta kontra Dios mes boso ta bringa e ora ei!’ Nan a lag'é konvensé nan."
ACT,Echonan Di E Apòstelnan,Echonan,NT,5,40,"Nan a yama e apòstelnan, bati nan i duna nan òrdu pa no papia mas den nòmber di Hesus. Despues a laga nan liber."
ACT,Echonan Di E Apòstelnan,Echonan,NT,5,41,"Kontentu nan a kita bai for di Konseho Supremo, pasobra Dios a haña nan digno pa pasa humiliashon pa nòmber di Hesus."
ACT,Echonan Di E Apòstelnan,Echonan,NT,5,42,"I tur dia, den tèmpel i na kas di hende, nan tabata siña e hendenan i proklamá e bon notisia ku Hesus ta e Mesias."
ACT,Echonan Di E Apòstelnan,Echonan,NT,6,1,"Tempu e kantidat di kreyente tabata krese, e hudiunan di abla griego a kuminsá keha riba e hudiunan di abla arameo, pasobra tabata neglishá nan biudanan den e distribushon diario di kuminda."
ACT,Echonan Di E Apòstelnan,Echonan,NT,6,2,E diesdos apòstelnan a yama henter e grupo di kreyente huntu i bisa nan: ‘No ta bon pa nos neglishá predikamentu di palabra di Dios pa nos sirbi kuminda na e hendenan.
ACT,Echonan Di E Apòstelnan,Echonan,NT,6,3,"P'esei, rumannan, skohe shete hòmber di bon reputashon for di boso seno, hòmber yená ku Spiritu Santu i sabiduria, i nos lo duna nan e enkargo ei."
ACT,Echonan Di E Apòstelnan,Echonan,NT,6,4,Nos mes lo dediká nos na orashon i predikamentu di palabra di Dios.’
ACT,Echonan Di E Apòstelnan,Echonan,NT,6,5,"Henter e grupo a bai di akuerdo ku e proposishon, i nan a skohe Esteban, un hòmber yen di fe i Spiritu Santu, tambe Felipe, Progoro, Nikanor, Timon, Parmenas, i Nikolaos di Antiokia ku a kombertí bira hudiu."
ACT,Echonan Di E Apòstelnan,Echonan,NT,6,6,"Nan a presentá nan na e apòstelnan, ku a resa i pone man riba nan."
ACT,Echonan Di E Apòstelnan,Echonan,NT,6,7,"Palabra di Dios a sigui plama. E kantidat di kreyente na Herusalèm a sigui krese mas i mas, i un grupo grandi di saserdote a aseptá fe."
ACT,Echonan Di E Apòstelnan,Echonan,NT,6,8,"Esteban, yená ku e poder ku el a risibí di Dios, tabata hasi hopi milager i señal tremendo den pueblo."
ACT,Echonan Di E Apòstelnan,Echonan,NT,6,9,"Pero algun hende a lanta kontra dje. Nan tabata miembro di e asina yamá ‘snoa di e Libertinonan’, na kua e hudiunan di Sirene i Alexandria tabata pertenesé. Nan, huntu ku e hudiunan di Silisia i Asia, a kuminsá diskutí ku Esteban."
ACT,Echonan Di E Apòstelnan,Echonan,NT,6,10,"Ma nan no tabata por kuné, pasobra e tabata papia ku sabiduria di Spiritu Santu."
ACT,Echonan Di E Apòstelnan,Echonan,NT,6,11,E ora ei nan a paga algun hende pa gaña i bisa: ‘Nos a tend'é papia kontra Moises i blasfemá Dios.’
ACT,Echonan Di E Apòstelnan,Echonan,NT,6,12,"Asina nan a logra instigá pueblo, e ansianonan i e dòktornan di lei. Nan a bin kohe Esteban hib'é dilanti di Konseho Supremo."
ACT,Echonan Di E Apòstelnan,Echonan,NT,6,13,"Ei nan a trese testigu falsu ku a deklará: ‘E hòmber akí ta papia sin stòp kontra e lugá santu akí, i kontra Lei."
ACT,Echonan Di E Apòstelnan,Echonan,NT,6,14,Pasobra nos a tend'é bisa ku e Hesus di Nazarèt ei lo destruí e lugá akí i kambia e reglanan ku Moises a laga pa nos!’
ACT,Echonan Di E Apòstelnan,Echonan,NT,6,15,Tur e miembronan di Konseho Supremo a fiha nan bista riba Esteban i nan a mira un kara manera di un angel.
ACT,Echonan Di E Apòstelnan,Echonan,NT,7,1,Gransaserdote a puntra Esteban: ‘E akusashonnan akí ta bèrdat?’
ACT,Echonan Di E Apòstelnan,Echonan,NT,7,2,"Esteban a kontestá: ‘Ruman i tatanan, skucha mi! Promé ku nos tata Abraham a bai biba na Haran, Dios di gloria a aparesé n'e na Mesopotamia."
ACT,Echonan Di E Apòstelnan,Echonan,NT,7,3,El a bisa Abraham: “Bandoná bo tera i bo famia i bai e tera ku Ami mustra bo!”
ACT,Echonan Di E Apòstelnan,Echonan,NT,7,4,"Asin'ei antó el a bandoná tera di e kaldeonan i a bai biba na Haran. Despues di morto di su tata, Dios a pon'é bai e pais akí kaminda boso ta biba awor."
ACT,Echonan Di E Apòstelnan,Echonan,NT,7,5,"Dios no a duna Abraham niun parti di e tera komo poseshon, ni sikiera un dùim di tereno. El a primintié sí ku un dia lo E duna e i su desendientenan e tera komo propiedat, ounke Abraham no tabatin yu ainda."
ACT,Echonan Di E Apòstelnan,Echonan,NT,7,6,Esaki ta loke Dios a bis'é: “Bo desendientenan lo biba den un pais strañero. Nan lo hasi nan katibu i maltratá nan kuatershen aña largu.
ACT,Echonan Di E Apòstelnan,Echonan,NT,7,7,Ma lo Mi husga e pueblo ku nan lo sirbi komo katibu i despues nan lo sali for di e pais ei i adorá Mi na e lugá akí.”
ACT,Echonan Di E Apòstelnan,Echonan,NT,7,8,"E ora ei Dios a sera un aliansa ku Abraham, ku sirkunsishon komo seyo. Asina Abraham a sirkunsidá su yu Isak ocho dia despues di su nasementu; Isak a hasi meskos ku Yakob i Yakob a hasi meskos ku su diesdos yunan, esta e diesdos patriarkanan di Israel."
ACT,Echonan Di E Apòstelnan,Echonan,NT,7,9,"Pa motibu di yalurs e patriarkanan a bende Jozef lag'é bai Egipto, ma Dios tabata kuné."
ACT,Echonan Di E Apòstelnan,Echonan,NT,7,10,"El a salba Jozef di su tribulashon i a dot'é ku sabiduria di moda ku el a agradá fárao, rei di Egipto, ku a hasié lider di su kas i di henter Egipto."
ACT,Echonan Di E Apòstelnan,Echonan,NT,7,11,"E ora ei a bini mizeria i un hamber grandi den henter Egipto i tambe na Kanaan, i nos antepasadonan no tabatin nada di kome."
ACT,Echonan Di E Apòstelnan,Echonan,NT,7,12,"Ora Yakob a tende ku tabatin trigo na Egipto, el a manda nos antepasadonan aya; esei tabata e promé bishita."
ACT,Echonan Di E Apòstelnan,Echonan,NT,7,13,E di dos bia Jozef a laga su rumannan sa ken e tabata i fárao a haña sa ta di kua famia e tabata bini.
ACT,Echonan Di E Apòstelnan,Echonan,NT,7,14,"Jozef a manda pidi su tata i henter su famia, setentisinku hende na tur, pa bin biba na Egipto."
ACT,Echonan Di E Apòstelnan,Echonan,NT,7,15,"E ora ei Yakob a bai Egipto, i tantu e komo nos otro antepasadonan a muri aya."
ACT,Echonan Di E Apòstelnan,Echonan,NT,7,16,"A dera nan na Sihem, den e graf ku Abraham a kumpra serka e desendientenan di Hamor pa un sierto suma di plaka."
ACT,Echonan Di E Apòstelnan,Echonan,NT,7,17,"Ora tempu tabata aserká pa nos Dios kumpli ku e promesa ku El a hasi na Abraham, e pueblo na Egipto a krese; nan a bira hopi."
ACT,Echonan Di E Apòstelnan,Echonan,NT,7,18,A bini un rei nobo na Egipto ku no tabata konosé Jozef.
ACT,Echonan Di E Apòstelnan,Echonan,NT,7,19,El a nèk nos hendenan i maltratá nan; el a obligá nan saka nan yunan resien nasí for di kas i bandoná nan pa asina kaba ku e pueblo.
ACT,Echonan Di E Apòstelnan,Echonan,NT,7,20,Ta den e tempu ei Moises a nase. E tabata un mucha mashá bunita mes; tres luna largu nan a kuid'é na kas.
ACT,Echonan Di E Apòstelnan,Echonan,NT,7,21,"Ora su famianan mester a bandon'é, yu muhé di fárao a bai kuné i laga kri'é komo si fuera tabata su mes yu."
ACT,Echonan Di E Apòstelnan,Echonan,NT,7,22,Tambe a eduká Moises den sabiduria di e egipsionan; e tabata un hòmber poderoso den palabra i echo.
ACT,Echonan Di E Apòstelnan,Echonan,NT,7,23,"Tempu e tabatin kuarenta aña el a disidí di preokupá pa e situashon di su rumannan, e israelitanan."
ACT,Echonan Di E Apòstelnan,Echonan,NT,7,24,"Ora el a mira kon un egipsio tabata gòlpia un israelita, el a sali na su defensa, tuma vengansa i mata e egipsio ei."
ACT,Echonan Di E Apòstelnan,Echonan,NT,7,25,"El a kere ku su rumannan lo a komprondé ku Dios tabata trese salbashon pa nan dor di dje, ma nan no a komprondé."
ACT,Echonan Di E Apòstelnan,Echonan,NT,7,26,"Siguiente dia el a mira dos israelita ta bringa i el a purba trese pas. El a bisa nan: “Hòmbernan, n' ta ruman di otro boso ta? Pakiko boso ta dal otro?”"
ACT,Echonan Di E Apòstelnan,Echonan,NT,7,27,"Ma esun ku tabata dal su próhimo, a pusha Moises un banda i bis'é: “Ta ken a nombra bo hefe i hues riba nos?"
ACT,Echonan Di E Apòstelnan,Echonan,NT,7,28,Akaso bo ta pensa di mata mi meskos ku bo a mata e egipsio ayera?”
ACT,Echonan Di E Apòstelnan,Echonan,NT,7,29,"Komo el a bisa asina, Moises a hui bai for di Egipto bai biba na Midian; ei el a bira tata di dos yu."
ACT,Echonan Di E Apòstelnan,Echonan,NT,7,30,Despues di kuarenta aña un angel a aparesé na Moises den e desierto serka di seru di Sinai den e mata ku tabata na kandela.
ACT,Echonan Di E Apòstelnan,Echonan,NT,7,31,Moises a keda asombrá pa loke e tabata mira i el a hala serka. E ora ei el a tende Señor bis'é:
ACT,Echonan Di E Apòstelnan,Echonan,NT,7,32,"“Ami ta Dios di boso antepasadonan, Dios di Abraham, Isak i Yakob.”"
ACT,Echonan Di E Apòstelnan,Echonan,NT,7,33,"Señor a sigui bis'é: “Kita bo sandalia for di bo pia, pasobra kaminda bo ta pará ta tera sagrado."
ACT,Echonan Di E Apòstelnan,Echonan,NT,7,34,"Mi a mira e sufrimentu di mi pueblo na Egipto; e gritu di ousilio di e israelitanan a yega na mi orea. Mi a bini abou pa libra nan. P'esei, bini, Mi ta bai manda bo Egipto.”"
ACT,Echonan Di E Apòstelnan,Echonan,NT,7,35,"Ounke e Israelitanan a rechasá Moises i puntra: “Ken a pone bo komo hefe i hues riba nos?”, ta é Dios a manda komo hefe i libertador, pa medio di e angel ku a aparesé n'e den e mata ku tabata na kandela."
ACT,Echonan Di E Apòstelnan,Echonan,NT,7,36,"Ta é a guia e pueblo sak'é for di Egipto; el a hasi hopi milager i kos grandi den e pais ei, na Laman Kòrá i den desierto durante kuarenta aña largu."
ACT,Echonan Di E Apòstelnan,Echonan,NT,7,37,"Ta é a bisa e pueblo di Israel: “Dios lo laga un profeta meskos ku mi lanta pa boso, un hende for di boso mes pueblo.”"
ACT,Echonan Di E Apòstelnan,Echonan,NT,7,38,T'é tabata esun tambe ku a intermediá entre nos antepasadonan i e angel ku tabata riba Seru di Sinai ora henter e pueblo tabata aya den desierto. El a tende e palabranan ku ta duna nos bida.
ACT,Echonan Di E Apòstelnan,Echonan,NT,7,39,Nos antepasadonan a nenga di obedes'é i den nan kurason nan a deseá di bai Egipto bèk.
ACT,Echonan Di E Apòstelnan,Echonan,NT,7,40,"Nan a bisa Aaron: “Traha dios ku por guia nos, pasobra nos no sa kiko a pasa ku e Moises ei ku a saka nos for di Egipto.”"
ACT,Echonan Di E Apòstelnan,Echonan,NT,7,41,"Ta den e tempu ei nan a traha un ídolo den forma di un bisé, ofresé sakrifisio n'e i fiesta na honor di loke nan mes man a traha."
ACT,Echonan Di E Apòstelnan,Echonan,NT,7,42,"E ora ei Dios a bira lomba laga nan pa nan adorá e astronan di shelu, manera ta pará skibí den buki di e profetanan: “Israel, akaso boso a mata bestia i ofresé nan komo sakrifisio pa honra Mi durante e kuarenta añanan ku boso tabata den desierto? Sigur ku nò!"
ACT,Echonan Di E Apòstelnan,Echonan,NT,7,43,"Ta tènt di e dios Molèk boso a karga, i imágen di boso dios-strea Romfa, imágen ku boso mes a traha pa adorá. Mi ta manda boso den eksilio, mas ayá di Babilonia!”"
ACT,Echonan Di E Apòstelnan,Echonan,NT,7,44,"Anto nos antepasadonan tabatin e tènt di enkuentro serka nan den desierto. E tabata trahá manera Dios a manda Moises, di akuerdo ku e modelo ku Moises a mira."
ACT,Echonan Di E Apòstelnan,Echonan,NT,7,45,"Dia e siguiente generashon di nos antepasadonan tabata bai tuma poseshon di e tera huntu ku Yozue, nan a hiba e tènt di enkuentro aya. E tera tabata e lugá kaminda e nashonnan ku Dios a kore kuné tabata biba. E tènt di enkuentro a keda ei te tempu di David."
ACT,Echonan Di E Apòstelnan,Echonan,NT,7,46,"David a kai na agrado di Dios i a pidi Dios pèrmitié traha un lugá di biba p'E, serka e pueblo di Yakob."
ACT,Echonan Di E Apòstelnan,Echonan,NT,7,47,Ma ta Salomon tabata esun ku a traha un kas pa Señor.
ACT,Echonan Di E Apòstelnan,Echonan,NT,7,48,"Pero Esun Altísimo no ta biba den kas trahá pa man di hende, manera e profeta ta bisa:"
ACT,Echonan Di E Apòstelnan,Echonan,NT,7,49,"“Shelu ta mi trono, Señor ta bisa, tera mi bank'i pone pia ariba. Ki tipo di kas boso por traha pa Mi? Ki lugá boso ke skohe pa Mi biba?"
ACT,Echonan Di E Apòstelnan,Echonan,NT,7,50,No ta mi propio man a traha tur e kosnan akí?” ’
ACT,Echonan Di E Apòstelnan,Echonan,NT,7,51,"Esteban a sigui bisa: ‘Esta pagano i tèrko boso kurason ta, no! Esta surdu pa mensahe di Dios! Semper boso ta resistí Spiritu Santu; boso ta manera boso antepasadonan."
ACT,Echonan Di E Apòstelnan,Echonan,NT,7,52,Kua di e profetanan boso antepasadonan no a persiguí? Nan a mata esnan ku a anunsiá binida di esun Hustu for di padilanti. Anto awor boso a traishoná i mata esun Hustu.
ACT,Echonan Di E Apòstelnan,Echonan,NT,7,53,"Boso a risibí lei di Dios pa medio di angel, ma no a kumpli kuné.’"
ACT,Echonan Di E Apòstelnan,Echonan,NT,7,54,"Ora nan a tende e kosnan akí, e miembronan di Konseho Supremo a morde djente di rabia, nan a bira razu riba dje."
ACT,Echonan Di E Apòstelnan,Echonan,NT,7,55,"Ma Esteban, yená ku Spiritu Santu, a hisa kara wak shelu i a mira gloria di Dios i el a mira Hesus pará einan na man drechi di Dios."
ACT,Echonan Di E Apòstelnan,Echonan,NT,7,56,El a bisa: ‘Ata mi ta mira shelu habri i Yu di hende pará na man drechi di Dios!’
ACT,Echonan Di E Apòstelnan,Echonan,NT,7,57,E miembronan di Konseho Supremo a dal un gritu i tapa nan orea i tur a basha bai riba dje.
ACT,Echonan Di E Apòstelnan,Echonan,NT,7,58,"Nan a sak'é for di siudat kuminsá piedr'é. E testigunan a laga nan mantel na pia di un hóben, yamá Saulo."
ACT,Echonan Di E Apòstelnan,Echonan,NT,7,59,"Miéntras nan tabata piedra Esteban, el a resa: ‘Señor Hesus, risibí mi spiritu!’"
ACT,Echonan Di E Apòstelnan,Echonan,NT,7,60,"El a kai na rudia i bisa na bos altu: ‘Señor, no pidi nan rindi kuenta pa e piká akí.’ I ku e palabranan ei el a muri."
ACT,Echonan Di E Apòstelnan,Echonan,NT,8,1,"Saulo tabata di akuerdo pa mat'é. Riba e mesun dia un persekushon grandi kontra e iglesia na Herusalèm a kuminsá. E kreyentenan, ku eksepshon di e apòstelnan, a plama rònt region di Hudea i di Samaria."
ACT,Echonan Di E Apòstelnan,Echonan,NT,8,2,Hende deboto a dera Esteban i tene rou pisá p'e.
ACT,Echonan Di E Apòstelnan,Echonan,NT,8,3,"Saulo tabata purba destruí iglesia; e tabata pasa kas pa kas, lastra tantu hòmber komo muhé benta den prizòn."
ACT,Echonan Di E Apòstelnan,Echonan,NT,8,4,Esnan ku e persekushon a plama fo'i otro a prediká e bon notisia tur kaminda ku nan a pasa.
ACT,Echonan Di E Apòstelnan,Echonan,NT,8,5,Asina Felipe a yega e siudat Samaria i prediká Mesias aya.
ACT,Echonan Di E Apòstelnan,Echonan,NT,8,6,"Ora e hendenan tabata mira e milagernan ku e tabata hasi i tabata tend'é papia, nan tabata keda fasiná pa loke e tabata bisa."
ACT,Echonan Di E Apòstelnan,Echonan,NT,8,7,"Bou di gritamentu duru spiritu impuru tabata sali for di hopi hende, i hopi hende lam i koho tabata haña nan kura."
ACT,Echonan Di E Apòstelnan,Echonan,NT,8,8,P'esei tabatin hopi legria den e siudat ei.
ACT,Echonan Di E Apòstelnan,Echonan,NT,8,9,"Den siudat tabatin un hòmber yamá Simon, ku ántes a laga e samaritanonan keda babuká ku su magia. E tabata deklará ku e ta un hende importante."
ACT,Echonan Di E Apòstelnan,Echonan,NT,8,10,"Tur hende den siudat, for di e klase mas abou te esun mas altu, tabata bou di su influensia; nan tabata bisa: ‘E ta un manifestashon di e gran poder di Dios.’"
ACT,Echonan Di E Apòstelnan,Echonan,NT,8,11,"Nan tabata dediká mashá atenshon n'e, pasobra pa un tempu largu el a laga nan keda enberdat babuká ku su práktikanan di magia."
ACT,Echonan Di E Apòstelnan,Echonan,NT,8,12,"Ma ora nan a kere Felipe su mensahe tokante reino di Dios i nòmber di Hesus, hende hòmber i hende muhé a laga batisá nan."
ACT,Echonan Di E Apòstelnan,Echonan,NT,8,13,"Simon tambe a kere i a laga batisá su mes, despues di esei e no ker a kita fo'i bisindario di Felipe. El a keda babuká di mira e milagernan, e señalnan di gran poder."
ACT,Echonan Di E Apòstelnan,Echonan,NT,8,14,"Ora e apòstelnan na Herusalèm a tende ku e samaritanonan a risibí palabra di Dios, nan a manda Pedro i Huan serka e hendenan ei."
ACT,Echonan Di E Apòstelnan,Echonan,NT,8,15,"Nan a bai i resa pa e hendenan risibí Spiritu Santu,"
ACT,Echonan Di E Apòstelnan,Echonan,NT,8,16,komo ku Spiritu Santu no a baha riba niun di nan ainda. Ta boutismo den nòmber di Señor Hesus so nan a risibí.
ACT,Echonan Di E Apòstelnan,Echonan,NT,8,17,E ora ei Pedro i Huan a pone man riba nan i nan a risibí Spiritu Santu.
ACT,Echonan Di E Apòstelnan,Echonan,NT,8,18,Simon a mira ku e kreyentenan a risibí Spiritu Santu ora e apòstelnan a pone man riba nan. El a ofresé e apòstelnan plaka
ACT,Echonan Di E Apòstelnan,Echonan,NT,8,19,"i bisa: ‘Duna mi tambe e poder ei, pa ora mi pone man riba un hende, e por risibí Spiritu Santu.’"
ACT,Echonan Di E Apòstelnan,Echonan,NT,8,20,Pedro a kontest'é: ‘Bai fièrnu ku bo plaka! Bo a kere ku bo por kumpra don di Dios ku plaka.
ACT,Echonan Di E Apòstelnan,Echonan,NT,8,21,"Bo no tin arte ni parte den e obra akí, pasobra bo kurason no ta korekto den bista di Dios."
ACT,Echonan Di E Apòstelnan,Echonan,NT,8,22,Bandoná e pensamentu horibel ei i pidi Señor pordon pa loke a lanta den bo kurason.
ACT,Echonan Di E Apòstelnan,Echonan,NT,8,23,Pasobra mi ta mira ku bo tin simia di mata di venenu marga i ku bo ta pegá den piká.’
ACT,Echonan Di E Apòstelnan,Echonan,NT,8,24,"E ora ei Simon a kontestá: ‘Resa pidi Dios pa mi, pa nada di loke boso a bisa no sosodé ku mi.’"
ACT,Echonan Di E Apòstelnan,Echonan,NT,8,25,"Despues ku Pedro i Huan a testiguá di Señor i prediká su palabra, nan a regresá Herusalèm. Na kaminda nan a pasa hopi pueblo samaritano i prediká e bon notisia."
ACT,Echonan Di E Apòstelnan,Echonan,NT,8,26,"Un angel di Señor a bisa Felipe: ‘Bai di biahe den direkshon zùit, riba e kaminda entre Herusalèm i Gaza.’ Ta un kaminda ku ta pasa den desierto."
ACT,Echonan Di E Apòstelnan,Echonan,NT,8,27,"Felipe a hasi asina. Na dado momento un hòmber di Etiopia a aserká; tabata un funshonario altu di reina, òf Kandake, di Etiopia, enkargá ku tesoro públiko. Despues di a bai Herusalèm pa adorá Dios,"
ACT,Echonan Di E Apòstelnan,Echonan,NT,8,28,e tabata bai kas awor. Den su shèrs e tabata sinta lesa profeta Isaías.
ACT,Echonan Di E Apòstelnan,Echonan,NT,8,29,Spiritu Santu a bisa Felipe: ‘Bai kana banda di e shèrs.’
ACT,Echonan Di E Apòstelnan,Echonan,NT,8,30,Felipe a kore bai serka e hòmber i tend'é ta lesa profeta Isaías. El a bisa e ofisial: ‘Bo ta komprondé loke bo ta lesa?’
ACT,Echonan Di E Apòstelnan,Echonan,NT,8,31,E hòmber a kontestá: ‘Kon mi por komprond'é si niun hende no mustra mi kaminda?’ El a invitá Felipe subi sinta huntu kuné.
ACT,Echonan Di E Apòstelnan,Echonan,NT,8,32,"E troso di Skritura ku e hòmber tabata lesa tabata: ‘Manera karné a hib'é matadero, ketu manera un lamchi den man di su feitadó, sin habri su boka."
ACT,Echonan Di E Apòstelnan,Echonan,NT,8,33,"A humili'é i ehekutá su sentensia. Ken lo papia di su desendensia, pasobra ta ranka a rank'é fo'i riba mundu.’"
ACT,Echonan Di E Apòstelnan,Echonan,NT,8,34,E ofisial a bisa Felipe: ‘Bo por a splika mi ta di ken e profeta ta bisa e kosnan akí? Di e mes òf di otro hende?’
ACT,Echonan Di E Apòstelnan,Echonan,NT,8,35,"E ora ei Felipe a kuminsá papia, i a base di e troso akí di Skritura el a prediká e bon notisia tokante Hesus."
ACT,Echonan Di E Apòstelnan,Echonan,NT,8,36,Siguiendo e kaminda nan a pasa un lugá ku awa. E ofisial a bisa: ‘Ata awa! Kiko por tin kontra pa mi batisá?’ [
ACT,Echonan Di E Apòstelnan,Echonan,NT,8,37,Felipe a kontestá: 'Nada! Basta bo kere di henter bo kurason.' E ofisial a kontestá: 'Mi ta kere ku Hesu-Kristu ta Yu di Dios.']
ACT,Echonan Di E Apòstelnan,Echonan,NT,8,38,El a laga nan para e shèrs. Tur dos a baha den awa i Felipe a batisá e ofisial.
ACT,Echonan Di E Apòstelnan,Echonan,NT,8,39,"Ora nan a sali for di awa, Spiritu di Señor a kohe Felipe bai kuné; i e ofisial no a mir'é mas. Yen di goso el a sigui su kaminda."
ACT,Echonan Di E Apòstelnan,Echonan,NT,8,40,Felipe mes a resultá na Ashdod; djei el a bai Sesarea i na kaminda e tabata prediká e bon notisia den tur siudat.
ACT,Echonan Di E Apòstelnan,Echonan,NT,9,1,Turesten Saulo a sigui sulfurá i menasá e disipelnan di Señor ku morto. El a bai serka e gransaserdote
ACT,Echonan Di E Apòstelnan,Echonan,NT,9,2,"i pidi karta di referensia pa e snoanan na Damasko, ya si e haña kualke hende ku ta sigui e Rumbo Nobo, sea hòmber òf muhé, e por hiba nan prezu Herusalèm."
ACT,Echonan Di E Apòstelnan,Echonan,NT,9,3,"Na kaminda pa Damasko, ora el a yega serka di e siudat, diripiente un lus fo'i shelu a kòrta rònt di dje."
ACT,Echonan Di E Apòstelnan,Echonan,NT,9,4,"El a kai na suela i tende un stèm bis'é: ‘Saulo, Saulo, pakiko bo ta persiguí Mi?’"
ACT,Echonan Di E Apòstelnan,Echonan,NT,9,5,"Saulo a bisa: ‘Ta ken Bo ta, Señor?’"
ACT,Echonan Di E Apòstelnan,Echonan,NT,9,6,"E stèm a bisa: ‘Mi ta Hesus, Esun ku bo ta persiguí! Ma lanta riba i drenta siudat; aya lo bo tende kiko bo mester hasi.’"
ACT,Echonan Di E Apòstelnan,Echonan,NT,9,7,"E hòmbernan ku tabata biaha huntu kuné a pèrdè abla; nan a tende e stèm sí, ma no a mira nada."
ACT,Echonan Di E Apòstelnan,Echonan,NT,9,8,"Saulo a lanta for di suela, ma ounke su wowo tabata habrí, e no por a mira nada. Nan a lei e na man hiba Damasko."
ACT,Echonan Di E Apòstelnan,Echonan,NT,9,9,Tres dia e no por a mira i durante e tempu ei e no tabata kome ni bebe tampoko.
ACT,Echonan Di E Apòstelnan,Echonan,NT,9,10,"Tabatin un disipel na Damasko ku yama Ananías. Den un vishon Señor a bis'é: ‘Ananías!’ El a kontestá: ‘Ata mi aki, Señor!’"
ACT,Echonan Di E Apòstelnan,Echonan,NT,9,11,"Señor a bis'é: ‘Bai Kaya Stret mesora i puntra na kas di Hudas pa un hòmber di Tarso, ku yama Saulo. E ta den orashon awor akí"
ACT,Echonan Di E Apòstelnan,Echonan,NT,9,12,i den un vishon el a mira un hòmber ku yama Ananías drenta i pone man riba dje pa e mira atrobe.’
ACT,Echonan Di E Apòstelnan,Echonan,NT,9,13,"Ananías a kontestá: ‘Señor, hopi hende a konta mi di e hòmber akí i di tur e kosnan teribel ku el a hasi ku bo pueblo na Herusalèm."
ACT,Echonan Di E Apòstelnan,Echonan,NT,9,14,"At'é akinan awor ku pèrmit di e saserdotenan importante pa kohe tur hende ku invoká bo nòmber, prezu.’"
ACT,Echonan Di E Apòstelnan,Echonan,NT,9,15,"E ora ei Señor a bis'é: ‘Bai, pasobra Mi a skohe e hòmber akí pa testiguá di mi nòmber na esnan ku no ta hudiu, na nan reinan i na pueblo di Israel."
ACT,Echonan Di E Apòstelnan,Echonan,NT,9,16,Mi mes lo mustr'é kuantu e tin ku sufri pa motibu di mi nòmber.’
ACT,Echonan Di E Apòstelnan,Echonan,NT,9,17,"Ananías a bai i drenta e kas kaminda Saulo tabata; el a pone man riba dje i bis'é: ‘Ruman Saulo, Señor a manda mi, e mesun Hesus ku a aparesé na bo na kaminda pa aki. El a manda mi pa bo haña bo bista bèk i keda yená ku Spiritu Santu.’"
ACT,Echonan Di E Apòstelnan,Echonan,NT,9,18,Mesora algu manera skama a kai for di Saulo su wowo; el a haña su bista bèk i mesora el a laga nan batis'é.
ACT,Echonan Di E Apòstelnan,Echonan,NT,9,19,"Despues ku el a kome, su kurpa a bolbe haña forsa. Saulo a keda algun dia na Damasko serka e disipelnan."
ACT,Echonan Di E Apòstelnan,Echonan,NT,9,20,El a bai bishitá e snoanan mesora i a kuminsá prediká ku Hesus ta Yu di Dios.
ACT,Echonan Di E Apòstelnan,Echonan,NT,9,21,"Tur hende ku a tend'é a keda babuká; nan a puntra: ‘No ta e hòmber akí tabata kaba ku e hendenan ku invoká nòmber di Hesus, na Herusalèm? No ta bini el a bini aki pa kohe e hendenan ei prezu i hiba nan serka e saserdotenan importante?’"
ACT,Echonan Di E Apòstelnan,Echonan,NT,9,22,Ma Saulo tabata papia kada be ku mas i mas vigor i tabata trese un intrankilidat grandi serka e hudiunan na Damasko dor di proba ku Hesus ta e Mesias.
ACT,Echonan Di E Apòstelnan,Echonan,NT,9,23,"Ora basta tempu a pasa asina ei, e hudiunan a traha un plan pa mata Saulo."
ACT,Echonan Di E Apòstelnan,Echonan,NT,9,24,El a tende di e kòmplòt. Di dia i anochi nan tabata vigilá e portanan di siudat pa nan mat'é.
ACT,Echonan Di E Apòstelnan,Echonan,NT,9,25,Ma un anochi su disipelnan a koh'é lag'é baha den un makutu over di muraya di siudat.
ACT,Echonan Di E Apòstelnan,Echonan,NT,9,26,"Saulo a yega Herusalèm i purba djòin e disipelnan. Ma nan tur tabatin miedu di dje, pasobra nan no tabata kere ku el a bira un disipel."
ACT,Echonan Di E Apòstelnan,Echonan,NT,9,27,Pero Barnabas a bai kuné serka e apòstelnan. El a konta nan kon Saulo a mira Señor na kaminda i ku Señor a papia kuné. Tambe el a konta nan kon Saulo a papia ku kurashi den nòmber di Señor na Damasko.
ACT,Echonan Di E Apòstelnan,Echonan,NT,9,28,Asin'ei Saulo a biba serka nan na Herusalèm i tabata papia ku kurashi den nòmber di Señor.
ACT,Echonan Di E Apòstelnan,Echonan,NT,9,29,"E tabata papia i diskutí ku e hudiunan di abla griego, ma nan a trama pa mat'é."
ACT,Echonan Di E Apòstelnan,Echonan,NT,9,30,"Ora e rumannan a haña sa esei, nan a baha bai Sesarea kuné i mand'é Tarso."
ACT,Echonan Di E Apòstelnan,Echonan,NT,9,31,"Pa e komunidat di kreyente rònt Hudea, Galilea i Samaria a kuminsá un tempu di pas. Tabatin kresementu i e hendenan tabata biba ku rèspèt di Señor. E kantidat di miembro tabata subi ku yudansa di Spiritu Santu."
ACT,Echonan Di E Apòstelnan,Echonan,NT,9,32,"Awor pa loke ta toka Pedro, durante un biahe ku e tabata hasi pa pasa diferente siudat, el a bishitá e rumannan na Lida tambe."
ACT,Echonan Di E Apòstelnan,Echonan,NT,9,33,"Aya el a topa un hòmber lam, yamá Eneas, ku tabatin ocho aña kaba na kama."
ACT,Echonan Di E Apòstelnan,Echonan,NT,9,34,"Pedro a bis'é: ‘Eneas, Hesu-Kristu ta kura bo. Lanta riba i bo mes drecha bo kama!’ Mesora Eneas a lanta."
ACT,Echonan Di E Apòstelnan,Echonan,NT,9,35,"Tur habitante di Lida i vaye di Sharon a mira ku el a kura, i nan a kombertí na Señor."
ACT,Echonan Di E Apòstelnan,Echonan,NT,9,36,"Na Yope tabata biba un disipel muhé ku yama Tabita, na griego ‘Dorkas’, loke ta nifiká ‘biná’. E tabata dediká su mes na hasi bon obra i yuda hende pober."
ACT,Echonan Di E Apòstelnan,Echonan,NT,9,37,Den e tempu ei el a bira malu i muri. Nan a laba e morto i pon'é den un kamber ariba pa tene belorio.
ACT,Echonan Di E Apòstelnan,Echonan,NT,9,38,"E siudatnan Lida i Yope tabata keda pegá ku otro. P'esei ora e disipelnan a tende ku Pedro tabata na Lida, nan a manda dos hende serka dje ku e siguiente petishon: ‘Por fabor, bini lihé serka nos!’"
ACT,Echonan Di E Apòstelnan,Echonan,NT,9,39,"Pedro a bai mesora huntu ku nan; ora el a yega, nan a hib'é den e kamber ariba. Ku awa na wowo e biudanan a hala bòncha riba dje i mustr'é e pañanan ku Dorkas a traha tempu e tabata huntu ku nan ainda."
ACT,Echonan Di E Apòstelnan,Echonan,NT,9,40,"Pedro a manda tur hende sali pafó, el a hinka rudia i resa. El a bira den direkshon di e kurpa morto i bisa: ‘Tabita, lanta riba!’ El a habri wowo mira Pedro lanta sinta."
ACT,Echonan Di E Apòstelnan,Echonan,NT,9,41,Pedro a dun'é un man yud'é lanta. Despues el a yama e rumannan ku e biudanan i presentá Dorkas bibu na nan.
ACT,Echonan Di E Apòstelnan,Echonan,NT,9,42,E notisia a plama rònt Yope i hopi di nan a kere den Señor.
ACT,Echonan Di E Apòstelnan,Echonan,NT,9,43,"Pedro a keda Yope basta dia na kas di un tal Simon, un kurtidó di kueru."
ACT,Echonan Di E Apòstelnan,Echonan,NT,10,1,"Na Sesarea tabata biba un tal Kornelio, un òfisir di e asina yamá ‘trupa italiano’."
ACT,Echonan Di E Apòstelnan,Echonan,NT,10,2,E tabata un hòmber deboto: e ku henter su famia tabata sirbi Dios. E tabata hasi hopi pa yuda e hudiunan pober i e tabata hasi orashon na Dios regularmente.
ACT,Echonan Di E Apòstelnan,Echonan,NT,10,3,"Un dia, banda di tres or di mèrdia, el a haña un vishon. El a mira kla kla kon un angel di Dios a drenta paden i bis'é: ‘Kornelio!’"
ACT,Echonan Di E Apòstelnan,Echonan,NT,10,4,Yen di miedu el a fiha su bista riba e angel i kontest'é: ‘Bo sirbidó!’ E angel a bis'é: ‘Dios a aseptá bo orashonnan i bo yudansa na pober.
ACT,Echonan Di E Apòstelnan,Echonan,NT,10,5,"P'esei duna algun hende òrdu pa bai Yope; laga nan puntra si un sierto Simon, tambe yamá Pedro, por bini serka bo."
ACT,Echonan Di E Apòstelnan,Echonan,NT,10,6,"E Simon akí ta keda na kas di un kurtidó, tambe yamá Simon; su kas ta keda kantu di laman.’"
ACT,Echonan Di E Apòstelnan,Echonan,NT,10,7,"Ora e angel a bai, Kornelio a yama dos hende ku tabata traha p'e i un wardaespalda ku tabata sirbi Dios."
ACT,Echonan Di E Apòstelnan,Echonan,NT,10,8,El a konta nan tur loke a pasa i a manda nan Yope.
ACT,Echonan Di E Apòstelnan,Echonan,NT,10,9,"Su manisé diesdos or di mèrdia, ora nan tabata na kaminda i ya tabata aserkando Yope, Pedro a subi riba e dak plat pa hasi orashon."
ACT,Echonan Di E Apòstelnan,Echonan,NT,10,10,"El a haña hamber i tabatin gana di kome algu. Miéntras nan tabata prepará kuminda, el a haña un vishon."
ACT,Echonan Di E Apòstelnan,Echonan,NT,10,11,"El a mira shelu habri, i algu manera un laken grandi tabata baha bini abou riba tera; na su kuater puntanan tabata fir e manda abou."
ACT,Echonan Di E Apòstelnan,Echonan,NT,10,12,"Den dje tabatin tur sorto di bestia ku kuater pata, bestia ku ta lastra abou i para."
ACT,Echonan Di E Apòstelnan,Echonan,NT,10,13,"El a tende un stèm bis'é: ‘Ban mira, Pedro, mata bo kome!’"
ACT,Echonan Di E Apòstelnan,Echonan,NT,10,14,"Ma Pedro a rospondé: ‘Di ningun manera, Señor! Nunka mi no a kome nada ku ta indigno òf impuru.’"
ACT,Echonan Di E Apòstelnan,Echonan,NT,10,15,"El a tende e stèm pa di dos bia: ‘Loke Dios a deklará puru, abo no mester konsiderá impuru.’"
ACT,Echonan Di E Apòstelnan,Echonan,NT,10,16,"Esaki a sosodé tres be, i despues a hala tur kos bèk den shelu."
ACT,Echonan Di E Apòstelnan,Echonan,NT,10,17,"Miéntras Pedro tabata puntra su mes kiko por ta nifikashon di e vishon ku el a mira, e hòmbernan mandá pa Kornelio a informá unda kas di Simon e kurtidó tabata, i awor nan tabata pará dilanti porta."
ACT,Echonan Di E Apòstelnan,Echonan,NT,10,18,"Nan a grita: ‘Tin un tal Simon akí, tambe yamá Pedro?’"
ACT,Echonan Di E Apòstelnan,Echonan,NT,10,19,"Miéntras Pedro tabata trata di komprondé e vishon, Spiritu Santu a bis'é: ‘Tende! Ata tres hòmber na porta ei ta buska bo."
ACT,Echonan Di E Apòstelnan,Echonan,NT,10,20,"Ban mira, baha i bai huntu ku nan; no basilá, pasobra t'Ami a manda nan.’"
ACT,Echonan Di E Apòstelnan,Echonan,NT,10,21,Pedro a baha bai serka e hòmbernan bisa nan: ‘T'ami ta e hende ku boso ta buska. Pakiko boso a bini?’
ACT,Echonan Di E Apòstelnan,Echonan,NT,10,22,"Nan a kontestá: ‘E òfisir Kornelio a manda nos; e ta un hòmber hustu ku ta sirbi Dios, henter pueblo hudiu ta papia bon di dje. Un angel di Dios a bis'é invitá bo bini su kas pa e skucha loke bo tin di konta.’"
ACT,Echonan Di E Apòstelnan,Echonan,NT,10,23,Pedro a kombidá e hòmbernan bini paden pa pasa nochi einan. Su manisé Pedro a bai huntu ku nan; algun ruman di Yope a kompañ'é.
ACT,Echonan Di E Apòstelnan,Echonan,NT,10,24,"Siguiente dia el a yega Sesarea, kaminda Kornelio tabata spera nan huntu ku su famia i amigunan será ku el a kombidá."
ACT,Echonan Di E Apòstelnan,Echonan,NT,10,25,"Ora Pedro tabata bai drenta, Kornelio a bai kontr'é, kai na suela su dilanti i bùig p'e."
ACT,Echonan Di E Apòstelnan,Echonan,NT,10,26,"Ma Pedro a pon'é para riba su pia i bis'é: ‘Lanta riba, ta un ser humano mi tambe ta!’"
ACT,Echonan Di E Apòstelnan,Echonan,NT,10,27,Papiando nan a drenta paden; ei Pedro a topa un grupo grandi di hende.
ACT,Echonan Di E Apòstelnan,Echonan,NT,10,28,Pedro a bisa nan: ‘Boso sa ku ta prohibí pa un hudiu anda ku un hende no hudiu òf bishit'é. Ma ami Dios a mustra ku mi no mester konsiderá niun hende indigno òf impuru.
ACT,Echonan Di E Apòstelnan,Echonan,NT,10,29,"P'esei ora boso a manda buska mi, mi no tabatin nada kontra pa bini. Awor laga mi puntra boso: pakiko boso a manda buska mi?’"
ACT,Echonan Di E Apòstelnan,Echonan,NT,10,30,"Kornelio a bis'é: ‘Tabata mas o ménos e mesun ora akí, esta tres or di mèrdia, kuater dia pasá, ora mi tabata resa na mi kas. Diripiente un hòmber bistí na paña briante a bin para mi dilanti"
ACT,Echonan Di E Apòstelnan,Echonan,NT,10,31,"i bisa: “Kornelio, Dios a skucha bo orashonnan i E no a lubidá bo yudansa na pober."
ACT,Echonan Di E Apòstelnan,Echonan,NT,10,32,"P'esei manda hende Yope pa buska Simon, tambe yamá Pedro, ku ta keda na e kas di Simon kurtidó di kueru, kantu di laman.”"
ACT,Echonan Di E Apòstelnan,Echonan,NT,10,33,"Mesora mi a manda buska bo i bo tabata asina bon di bini. Awor ata nos tur huntu den presensia di Dios, kla pa skucha tur loke Señor a manda bo bisa.’"
ACT,Echonan Di E Apòstelnan,Echonan,NT,10,34,"Pedro a tuma palabra i bisa: ‘Enberdat! Awor mi ta komprondé ku Dios no ta hasi distinshon di persona,"
ACT,Echonan Di E Apòstelnan,Echonan,NT,10,35,ma ku E ta aseptá di kualke nashon tur hende ku ta respet'É i ta hasi loke ta korekto.
ACT,Echonan Di E Apòstelnan,Echonan,NT,10,36,"T'esaki ta e mensahe ku Dios a manda pa e pueblo di Israel, esta e bon notisia di pas, mandá pa medio di Hesu-Kristu, ku ta Señor di tur hende."
ACT,Echonan Di E Apòstelnan,Echonan,NT,10,37,"Boso sa di e gran evento ku a tuma lugá rònt pais Israel, kon el a kuminsá na Galilea despues di e yamada ku Huan a hasi riba e hendenan pa nan risibí boutismo,"
ACT,Echonan Di E Apòstelnan,Echonan,NT,10,38,"i boso sa tambe kon e ora ei Dios a ungi Hesus di Nazarèt ku Spiritu Santu i a kolm'É ku poder. E tabata pasa hasi bon obra tur kaminda i kura esnan ku tabata bou di yugo di diabel, pasobra Dios tabata kunÉ."
ACT,Echonan Di E Apòstelnan,Echonan,NT,10,39,Nos tabata testigu di tur loke El a hasi na tera di e hudiunan i na Herusalèm. Nan a mat'É dor di krusifik'É.
ACT,Echonan Di E Apòstelnan,Echonan,NT,10,40,Pero Dios a lant'É di tres dia i a lag'É aparesé na sierto hende.
ACT,Echonan Di E Apòstelnan,Echonan,NT,10,41,"E no a aparesé na henter e pueblo, pero na nos ku Dios a skohe di antemano pa ta testigu, nos ku a kome i bebe kunÉ despues ku El a lanta for di morto."
ACT,Echonan Di E Apòstelnan,Echonan,NT,10,42,El a ordená nos prediká na pueblo i testiguá ku t'E ta Esun ku Dios a apuntá komo hues di esnan bibu i esnan morto.
ACT,Echonan Di E Apòstelnan,Echonan,NT,10,43,"Ta di Hesus tur profeta ta testiguá ku pa medio di su nòmber tur esnan ku kere den djE, lo risibí pordon di piká.’"
ACT,Echonan Di E Apòstelnan,Echonan,NT,10,44,"Miéntras Pedro tabata papia ainda, Spiritu Santu a baha riba tur hende ku tabata skucha e palabra."
ACT,Echonan Di E Apòstelnan,Echonan,NT,10,45,E rumannan hudiu ku a kompañá Pedro for di Yope a keda babuká di mira ku Dios a drama don di Spiritu Santu tambe riba esnan no hudiu.
ACT,Echonan Di E Apòstelnan,Echonan,NT,10,46,Pasobra nan tabata tende nan papia lenga straño i alabá Dios su grandesa. E ora ei Pedro a bisa:
ACT,Echonan Di E Apòstelnan,Echonan,NT,10,47,‘Ken por kita e hendenan akí di risibí awa di boutismo unabes ku nan a risibí Spiritu Santu meskos ku nos?’
ACT,Echonan Di E Apòstelnan,Echonan,NT,10,48,I el a ordená pa batisá nan den nòmber di Hesu-Kristu. Nan a pidié pa keda poko dia mas serka nan.
ACT,Echonan Di E Apòstelnan,Echonan,NT,11,1,E apòstelnan i e rumannan na Hudea a tende ku hende no hudiu tambe a aseptá palabra di Dios.
ACT,Echonan Di E Apòstelnan,Echonan,NT,11,2,"Ora Pedro a bai Herusalèm, e kreyentenan ku a risibí sirkunsishon a atak'é"
ACT,Echonan Di E Apòstelnan,Echonan,NT,11,3,bis'é: ‘Bo a drenta kas di hende ku no a risibí sirkunsishon i kome ku nan.’
ACT,Echonan Di E Apòstelnan,Echonan,NT,11,4,Pedro a tuma palabra i splika nan na plaka chikí loke a pasa:
ACT,Echonan Di E Apòstelnan,Echonan,NT,11,5,"‘Miéntras mi tabata resa den e siudat Yope, mi a haña un vishon. Algu ku tabata parse un laken grandi tabata bini abou for di shelu; a fir e na su kuater puntanan te ora el a yega serka mi."
ACT,Echonan Di E Apòstelnan,Echonan,NT,11,6,"Ora mi a wak bon den dje, mi a mira bestia ku kuater pata, bestia feros, bestia ku ta lastra abou na suela i para."
ACT,Echonan Di E Apòstelnan,Echonan,NT,11,7,"Anto mi a tende un stèm bisa mi: “Ban mira, Pedro, mata bo kome!”"
ACT,Echonan Di E Apòstelnan,Echonan,NT,11,8,"Mi a rospondé: “Di ningun manera, Señor! Nunka nada ku ta indigno òf impuru no a drenta mi boka!”"
ACT,Echonan Di E Apòstelnan,Echonan,NT,11,9,"E stèm a zona pa di dos be for di shelu i kontestá: “Loke Dios a deklará puru, abo no mester konsiderá impuru.”"
ACT,Echonan Di E Apòstelnan,Echonan,NT,11,10,"Esaki a sosodé tres be, i despues a hala tur kos bèk den shelu."
ACT,Echonan Di E Apòstelnan,Echonan,NT,11,11,"Na mes momento tres hòmber, mandá for di Sesarea pa buska mi, a yega e kas kaminda mi tabata keda."
ACT,Echonan Di E Apòstelnan,Echonan,NT,11,12,Spiritu Santu a bisa mi pa mi bai ku nan sin basilá. E seis rumannan akí a kompañá mi pa Sesarea i nos tur a drenta kas di Kornelio.
ACT,Echonan Di E Apòstelnan,Echonan,NT,11,13,"El a konta nos kon el a mira un angel den su kas, ku a bis'é: “Manda hende Yope bai buska Simon, tambe yamá Pedro."
ACT,Echonan Di E Apòstelnan,Echonan,NT,11,14,Lo e duna bo un mensahe ku lo sirbi pa abo i henter bo famia haña salbashon.”
ACT,Echonan Di E Apòstelnan,Echonan,NT,11,15,"I ora mi a kuminsá papia, Spiritu Santu a baha riba nan meskos ku El a baha riba nos promé."
ACT,Echonan Di E Apòstelnan,Echonan,NT,11,16,"E ora ei mi a kòrda ku Señor a bisa: “Huan tabata batisá ku awa, ma boso lo ta batisá ku Spiritu Santu.”"
ACT,Echonan Di E Apòstelnan,Echonan,NT,11,17,"Si Dios a duna nan pues e mesun don di Spiritu Santu ku El a duna nos, ku ya tabata kere den Señor Hesu-Kristu, ta ken ami ta e ora ei pa kita Dios di hasié?’"
ACT,Echonan Di E Apòstelnan,Echonan,NT,11,18,"Ora nan a tende loke el a konta, nan a keda satisfecho i a alabá Dios, bisando: ‘Ke men Dios a duna esnan ku no ta hudiu tambe e oportunidat pa kombertí sigui Dios i haña bida!’"
ACT,Echonan Di E Apòstelnan,Echonan,NT,11,19,"E persekushon ku a kuminsá ku morto di Esteban a pone e rumannan hui bai den tur direkshon. Asina nan a yega Fenisia, Chipre i asta Antiokia na Siria; nan tabata prediká e palabra na hudiu so."
ACT,Echonan Di E Apòstelnan,Echonan,NT,11,20,"Pero algun di nan, ku tabata bini originalmente di Chipre i Sirene, a bai Antiokia bai prediká e bon notisia tokante Señor Hesus na e no hudiunan tambe."
ACT,Echonan Di E Apòstelnan,Echonan,NT,11,21,"Señor su poder tabata ku nan, i un kantidat grandi di hende a bini na fe i sigui Señor."
ACT,Echonan Di E Apòstelnan,Echonan,NT,11,22,E asuntu akí a yega na orea di e iglesia na Herusalèm i nan a manda Barnabas Antiokia.
ACT,Echonan Di E Apòstelnan,Echonan,NT,11,23,"Ora el a yega i mira kon Dios a bendishoná e hendenan, el a bira kontentu i a kurashá nan pa keda fiel i firme den Señor."
ACT,Echonan Di E Apòstelnan,Echonan,NT,11,24,"Barnabas tabata un bon hende, ku un fe firme i yená ku Spiritu Santu. Na Antiokia a gana hopi hende pa Señor."
ACT,Echonan Di E Apòstelnan,Echonan,NT,11,25,Barnabas a sigui biaha pa Tarso pa buska Pablo.
ACT,Echonan Di E Apòstelnan,Echonan,NT,11,26,"I ora el a hañ'é, el a hib'é Antiokia. Un aña largu nan a reuní ku e iglesia djei i instruí hopi hende. Na Antiokia pa promé bia disipelnan a haña e nòmber ‘kristian’."
ACT,Echonan Di E Apòstelnan,Echonan,NT,11,27,Den e tempu ei profetanan a bini Antiokia for di Herusalèm.
ACT,Echonan Di E Apòstelnan,Echonan,NT,11,28,"Un di nan, yamá Agabo, a pronostiká pa medio di Spiritu Santu ku lo bai tin un mizeria di hamber hopi severo rònt mundu. E mizeria di hamber ei a tuma lugá den tempu di emperador Klaudio."
ACT,Echonan Di E Apòstelnan,Echonan,NT,11,29,E disipelnan a disidí di manda yudansa pa e rumannan ku tabata biba na Hudea; kada un a duna segun su forsa.
ACT,Echonan Di E Apòstelnan,Echonan,NT,11,30,Nan a hasi manera nan a kumbiní i manda e sèn pa e ansianonan di iglesia pa medio di Barnabas i Saulo.
ACT,Echonan Di E Apòstelnan,Echonan,NT,12,1,Alrededor di e tempu akí rei Heródes a kuminsá persiguí sierto miembro di iglesia.
ACT,Echonan Di E Apòstelnan,Echonan,NT,12,2,"El a laga mata Hakobo, ruman di Huan, ku spada."
ACT,Echonan Di E Apòstelnan,Echonan,NT,12,3,"Ora el a mira ku esaki a kai na agrado di e hudiunan, el a sigui i a laga arestá Pedro. Esei a sosodé den tempu di Fiesta di pan sin zürdeg."
ACT,Echonan Di E Apòstelnan,Echonan,NT,12,4,"Despues di arestá Pedro nan a hink'é den prizòn, kaminda a entreg'é den man di kuater grupo di kuater wardadó di prezu pa nan vigil'é. Heródes a plania pa husg'é públikamente despues di Fiesta di Pésag."
ACT,Echonan Di E Apòstelnan,Echonan,NT,12,5,Asina antó Pedro a keda bon vigilá den prizòn; iglesia tabata resa kontinuamente na Dios p'e.
ACT,Echonan Di E Apòstelnan,Echonan,NT,12,6,"E anochi promé ku Heródes tabata ker a hib'é dilanti di pueblo, Pedro tabata drumí entre dos wardadó di prezu. E tabata di bui na dos kadena i tabatin dos wardadó di prezu na porta pafó ta vigilá e prizòn."
ACT,Echonan Di E Apòstelnan,Echonan,NT,12,7,"Diripiente un angel di Señor a aparesé einan i un lus a kòrta den e sèl. E angel a stot Pedro den su kustia, lant'é for di soño i bis'é: ‘Lanta riba lihé!’ E kadenanan na Pedro su man a kita kai."
ACT,Echonan Di E Apòstelnan,Echonan,NT,12,8,"E ora ei e angel a bis'é: ‘Faha bo paña i bisti bo sandalia.’ Ora Pedro a hasi esei, e angel a kontinuá: ‘Bisti bo mantel i sigui mi.’"
ACT,Echonan Di E Apòstelnan,Echonan,NT,12,9,"Pedro a siguié, sin sa ku loke tabata sosodé ku e angel tabata realidat òf nò; el a pensa ku ta un vishon e tabata mira."
ACT,Echonan Di E Apòstelnan,Echonan,NT,12,10,"Nan a pasa e promé pòst di wardadó di prezu, despues e di dos, i yega na e porta di heru ku ta habri pa siudat. E porta a habri di mes i nan a sali pafó, subi kaya. Diripiente e angel a bai lag'é."
ACT,Echonan Di E Apòstelnan,Echonan,NT,12,11,Pedro a realisá loke a pasa kuné i a bisa: ‘Awor mi sa sigur ku Señor a manda su angel pa libra mi for di man di Heródes i for di tur kos ku e pueblo hudiu tabata anhelá pa pasa ku mi.’
ACT,Echonan Di E Apòstelnan,Echonan,NT,12,12,"Ora el a bini bei kiko a pasa, el a bai kas di Maria mama di Huan, tambe yamá Marko; ei tabatin hopi hende reuní ta resa."
ACT,Echonan Di E Apòstelnan,Echonan,NT,12,13,El a bati na e porta pafó i un mucha muhé kriá ku yama Rode a bin mira ta ken ta bati.
ACT,Echonan Di E Apòstelnan,Echonan,NT,12,14,"El a rekonosé Pedro su stèm i a keda asina kontentu ku e no a habri e porta, ma a kore bai bèk paden pa bisa ku ta Pedro tabata pará pafó."
ACT,Echonan Di E Apòstelnan,Echonan,NT,12,15,Nan a bis'é: ‘Bo kabes no ta bon!’ Ma el a keda insistí ku ta asina; e ora ei nan a bisa: ‘Ta Pedro su angel antó!’
ACT,Echonan Di E Apòstelnan,Echonan,NT,12,16,"Turesten Pedro a sigui bati na porta. Ora nan a habri, nan a mir'é i a keda tur babuká."
ACT,Echonan Di E Apòstelnan,Echonan,NT,12,17,Pedro a hasi seña ku su man pa nan keda ketu i a splika nan kon Señor a sak'é for di prizòn. El a añadí: ‘Konta Hakobo i e sobrá rumannan.’ Despues el a kita bai otro kaminda.
ACT,Echonan Di E Apòstelnan,Echonan,NT,12,18,Ora di dia a habri tabatin un konfushon tremendo entre e wardadónan di prezu; nan tabata puntra otro: ‘Kiko lo por a pasa ku Pedro?’
ACT,Echonan Di E Apòstelnan,Echonan,NT,12,19,"Heródes a ordená pa buska Pedro; ora no por a hañ'é, el a interogá e wardadónan di prezu i laga mata nan. Despues el a sali for di Hudea bai Sesarea, kaminda el a keda pa un tempu."
ACT,Echonan Di E Apòstelnan,Echonan,NT,12,20,"Heródes tabata mashá rabiá ku e habitantenan di Tiro i Sidon; p'esei huntu nan a forma un delegashon manda serka dje. Nan a logra kai na grasia serka Blasto, e funshonario di mas altu den sirbishi di rei Heródes, i via dje nan a optené un oudiensia serka rei pa yega na un areglo pasífiko, pasobra nan siudatnan tabata dependé di su pais pa suministro di kuminda."
ACT,Echonan Di E Apòstelnan,Echonan,NT,12,21,"Riba un dia spesial Heródes a bisti su pañanan real, kai sinta riba su trono i a hasi buya tene un diskurso pa nan."
ACT,Echonan Di E Apòstelnan,Echonan,NT,12,22,"I e multitut a grita: ‘No ta un hende ta papia ei, sino un dios mes!’"
ACT,Echonan Di E Apòstelnan,Echonan,NT,12,23,"Mesora un angel di Señor a dal e abou, pasobra e no a duna gloria na Dios. Bichi a kome su kurpa i el a hala su delaster rosea."
ACT,Echonan Di E Apòstelnan,Echonan,NT,12,24,Mientrastantu e mensahe di Dios a sigui plama i krese.
ACT,Echonan Di E Apòstelnan,Echonan,NT,12,25,"Ora Barnabas i Saulo a entregá e kontribushon di Antiokia, nan a sali fo'i Herusalèm bai Antiokia bèk. Nan a hiba Huan, tambe yamá Marko, huntu ku nan."
ACT,Echonan Di E Apòstelnan,Echonan,NT,13,1,"Den e iglesia na Antiokia tabatin algun profeta i maestro: Barnabas, Simeon, yamá tambe ‘Pretu’, Lusius di Sirene, Manahen ku tabata íntimo amigu di gobernador Heródes, i Saulo."
ACT,Echonan Di E Apòstelnan,Echonan,NT,13,2,"Un bia ku nan tabata yuna i adorá Señor, Spiritu Santu a bisa: ‘Apartá Barnabas i Saulo pa Mi pa hasi e trabou ku Mi a yama nan p'e.’"
ACT,Echonan Di E Apòstelnan,Echonan,NT,13,3,"E ora ei despues di a yuna i resa, nan a pone man riba Barnabas i Saulo i laga nan bai."
ACT,Echonan Di E Apòstelnan,Echonan,NT,13,4,Asina Spiritu Santu a manda Barnabas i Saulo riba nan mishon. Nan a baha pa kosta bai haf Seleusia di Antiokia i fo'i djei nan a nabegá bai Chipre.
ACT,Echonan Di E Apòstelnan,Echonan,NT,13,5,"Ora nan a yega Salamis, nan tabata prediká e palabra di Dios den e snoanan; Huan Marko tabat'ei pa yuda nan."
ACT,Echonan Di E Apòstelnan,Echonan,NT,13,6,"Nan a krusa henter e isla, di Salamis te Pafos, esta di ost te wèst. Aya na Pafos nan a topa un sierto mago, yamá Bar-Yesu, un hudiu ku tabata un profeta falsu."
ACT,Echonan Di E Apòstelnan,Echonan,NT,13,7,"E tabata parti di e eskolta di Sergio Pablo, gobernador di e isla: Sergio Pablo tabata un hòmber ku mente habrí. Gobernador a laga yama Barnabas i Saulo, pasobra e ker a skucha palabra di Dios."
ACT,Echonan Di E Apòstelnan,Echonan,NT,13,8,"Ma ‘Elimas’, manera Bar-Yesu sa yama su mes — esei ta nifiká ‘mago’ — a bai kontra nan; e tabata buska pa tene e gobernador for di fe."
ACT,Echonan Di E Apòstelnan,Echonan,NT,13,9,"E ora ei Saulo, o sea Pablo, yená di Spiritu Santu, a wak Elimas duru den su kara"
ACT,Echonan Di E Apòstelnan,Echonan,NT,13,10,"i bis'é: ‘Abo, diabel ku bo ta, yen di triki i engaño, atversario di loke ta bon, pakiko bo ta empeñá pa trose e kamindanan rekto di Señor?"
ACT,Echonan Di E Apòstelnan,Echonan,NT,13,11,"Wèl, p'esei man di Señor lo baha riba bo awor akí; lo bo bira siegu i pa un tempu lo bo no mira lus di solo mas.’ Mesora Elimas a sinti un skuridat i un neblina a tapa su wowo. E tabata kana rònt buska un hende pa lei e na man."
ACT,Echonan Di E Apòstelnan,Echonan,NT,13,12,"Ora gobernador a mira loke a pasa, el a aseptá fe, profundamente impreshoná pa e siñansa tokante Señor."
ACT,Echonan Di E Apòstelnan,Echonan,NT,13,13,Pablo i su kompañeronan a nabegá sali for di Pafos i a bai Perge na kosta firme. Perge tabata keda na teritorio di Pamfilia. Huan Marko a bai laga nan i regresá Herusalèm.
ACT,Echonan Di E Apòstelnan,Echonan,NT,13,14,E otronan a bai for di Perge i yega Antiokia na Pisidia. Riba dia di sabat nan a bai snoa i kai sinta.
ACT,Echonan Di E Apòstelnan,Echonan,NT,13,15,"Despues di lektura for di Lei di Moises i e profetanan, esnan ku tabata dirigí snoa a manda bisa nan: ‘Rumannan, si boso tin algu pa kompartí ku e pueblo, papia numa.’"
ACT,Echonan Di E Apòstelnan,Echonan,NT,13,16,"Pablo a lanta para, hasi seña ku su man i bisa: ‘Israelitanan i boso ku no ta hudiu ku ta adorá Dios, skucha."
ACT,Echonan Di E Apòstelnan,Echonan,NT,13,17,Dios di pueblo di Israel a skohe nos antepasadonan; El a hasi nan un pueblo grandi miéntras nan tabata strañero ainda na Egipto. Despues El a saka nan for Egipto ku man poderoso
ACT,Echonan Di E Apòstelnan,Echonan,NT,13,18,i soportá nan kuarenta aña den desierto.
ACT,Echonan Di E Apòstelnan,Echonan,NT,13,19,El a destruí shete nashon na tera di Kanaan i laga Israel haña nan tera komo propiedat.
ACT,Echonan Di E Apòstelnan,Echonan,NT,13,20,"Tur esaki a tuma lugá durante mas o ménos 450 aña. Despues El a duna nan hues te tempu di profeta Samuel.,"
ACT,Echonan Di E Apòstelnan,Echonan,NT,13,21,"E ora ei nan a pidi pa un rei, i Dios a duna nan Saul, yu di Kish, di tribu di Benhamin, ku a keda rei kuarenta aña largu."
ACT,Echonan Di E Apòstelnan,Echonan,NT,13,22,"Despues di a kita Saul, El a pone David komo nan rei. Esaki ta loke Dios a testiguá na fabor di David: “Mi a haña David, yu di Ishai. E ta un hòmber na mi agrado, un ku lo ehekutá tur loke Ami ke.”"
ACT,Echonan Di E Apòstelnan,Echonan,NT,13,23,"Ta for di desendensia di e hòmber akí Dios a hasi Hesus salbador di Israel, di akuerdo ku su promesa."
ACT,Echonan Di E Apòstelnan,Echonan,NT,13,24,"Promé ku binida di Hesus, Huan a prediká ku henter e pueblo di Israel mester kombertí i batisá."
ACT,Echonan Di E Apòstelnan,Echonan,NT,13,25,"Ora Huan tabata yega na final di su mishon, el a bisa e hendenan: “Ami no ta esun ku boso ta kere mi ta. Nò, despues di mi ta bini esun ku mi no ta sirbi ni pa bùk kita su sandalia.”"
ACT,Echonan Di E Apòstelnan,Echonan,NT,13,26,"Rumannan, boso ku ta desendiente di Abraham i boso ku ta sirbi Dios: ta pa nos e palabra di salbashon akí a bini."
ACT,Echonan Di E Apòstelnan,Echonan,NT,13,27,"E hendenan na Herusalèm i nan lidernan no a rekonosé ken e hòmber ei ta; nan no a komprondé palabra di e profetanan ku nan ta tende tur sabat. Ma nan a laga e palabranan ei keda kumplí, ora nan a kondená Hesus."
ACT,Echonan Di E Apòstelnan,Echonan,NT,13,28,"Ounke nan no a haña niun motibu pa konden'É na morto, nan a pidi Pilato pa mat'É."
ACT,Echonan Di E Apòstelnan,Echonan,NT,13,29,"Despues ku nan a hasi tur loke Skritura a bisa di djE, nan a bah'É for di krus i pon'É den un graf."
ACT,Echonan Di E Apòstelnan,Echonan,NT,13,30,Ma Dios a lant'É for di morto.
ACT,Echonan Di E Apòstelnan,Echonan,NT,13,31,"Durante hopi dia El a aparesé na esnan ku a bai Herusalèm huntu kunÉ for di Galilea, i awor e hendenan ei ta su testigu dilanti di pueblo di Israel."
ACT,Echonan Di E Apòstelnan,Echonan,NT,13,32,Asina ei nos tambe ta prediká e bon notisia na boso awor akí: Dios a realisá e promesa ku El a hasi na nos antepasadonan.
ACT,Echonan Di E Apòstelnan,Echonan,NT,13,33,"Dios a realisá e promesa ei pa nos ku ta nan desendiente, dor di lanta Hesus for di morto, manera Skritura ta bisa den e di dos salmo: “Bo ta mi yu; awe Mi a duna bo bida.”"
ACT,Echonan Di E Apòstelnan,Echonan,NT,13,34,"Dios a anunsiá kaba ku l'E lant'É for di morto pa hamas i nunka laga su kurpa kaba na nada den graf, ora El a bisa den Skritura: “Lo Mi duna boso e amor fiel ku M'a primintí David.”"
ACT,Echonan Di E Apòstelnan,Echonan,NT,13,35,Pasobra manera ta pará den otro Skritura: “Lo Bo no pèrmití bo sirbidó fiel putri den graf.”
ACT,Echonan Di E Apòstelnan,Echonan,NT,13,36,Awor David mes a muri despues di a sirbi boluntat di Dios; a der'é serka su antepasadonan i su kurpa a putri.
ACT,Echonan Di E Apòstelnan,Echonan,NT,13,37,Ma kurpa di Esun ku Dios a lanta for di morto no a putri.
ACT,Echonan Di E Apòstelnan,Echonan,NT,13,38,"P'esei anto, rumannan, boso mester sa, ku pa medio di djE pordon di piká ta proklamá na boso i ku pa medio di djE tur kreyente ta keda liber di tur piká ku Lei di Moises no por a libra nan di dje."
ACT,Echonan Di E Apòstelnan,Echonan,NT,13,40,"Pues tene kuidou pa loke e profetanan a bisa no pasa ku boso, esta:"
ACT,Echonan Di E Apòstelnan,Echonan,NT,13,41,"“Mira, hasidónan di bofon; keda asombrá i muri! Pasobra Mi ta hasi algu den boso tempu, algu ku boso lo no a kere nunka, asta si un hende splika boso e!” ’"
ACT,Echonan Di E Apòstelnan,Echonan,NT,13,42,"Miéntras Pablo i Barnabas tabata sali bai pafó, nan a haña e petishon pa bolbe papia su siguiente sabat tokante e mesun tópiko."
ACT,Echonan Di E Apòstelnan,Echonan,NT,13,43,"Ora e enkuentro di snoa a kaba, hopi hudiu i otro hende ku a djòin nan den adorashon di Dios a kompañá Pablo i Barnabas. Nan a papia ku e hendenan ei i animá nan pa keda ku bondat di Dios."
ACT,Echonan Di E Apòstelnan,Echonan,NT,13,44,E siguiente sabat kasi tur hende di e siudat a bin skucha palabra di Señor.
ACT,Echonan Di E Apòstelnan,Echonan,NT,13,45,"Ora e hudiunan a mira asina tantu hende, nan a bira yalurs i ku palabra brutu nan a insultá Pablo pa loke el a bisa."
ACT,Echonan Di E Apòstelnan,Echonan,NT,13,46,"Ma Pablo i Barnabas a bisa nan kla den nan kara: ‘Mester a prediká palabra di Dios na boso promé, ma boso ta rechas'é i no ta konsiderá boso mes digno pa risibí bida eterno. P'esei nos ta kambia di rumbo i bai serka esnan no hudiu."
ACT,Echonan Di E Apòstelnan,Echonan,NT,13,47,Pasobra esaki ta e mandamentu ku Señor a duna nos: “Mi ta bai hasi bo un lus pa otro pueblo tambe pa trese liberashon pa henter mundu.” ’
ACT,Echonan Di E Apòstelnan,Echonan,NT,13,48,"Ora e hendenan no hudiu a tende esei, nan a bira kontentu i bisa: ‘E mensahe di Señor ta maravioso.’ I tur esnan ku tabata destiná pa risibí bida eterno a bini na fe."
ACT,Echonan Di E Apòstelnan,Echonan,NT,13,49,E mensahe di Señor tabata plama rònt e region ei.
ACT,Echonan Di E Apòstelnan,Echonan,NT,13,50,Ma e hudiunan a instigá e muhénan deboto di alta kategoria i e hòmbernan importante di siudat; nan a lanta un persekushon kontra Pablo i Barnabas i a kore ku nan for di e region ei.
ACT,Echonan Di E Apòstelnan,Echonan,NT,13,51,E apòstelnan a sakudí stòf kita for di nan pia komo un atvertensia pa nan i sigui pa Ikonio.
ACT,Echonan Di E Apòstelnan,Echonan,NT,13,52,E disipelnan na Antiokia tabata mashá kontentu ku e trabou ku Spiritu Santu a kuminsá hasi den nan.
ACT,Echonan Di E Apòstelnan,Echonan,NT,14,1,"Na Ikonio a sosodé meskos: Pablo i Barnabas a bai snoa i papia di tal manera, ku un kantidat grandi di tantu hudiu komo no hudiu a kere."
ACT,Echonan Di E Apòstelnan,Echonan,NT,14,2,Ma e hudiunan ku no ker a kere a venená mente di esnan no hudiu i a kuminsá instigá nan pa bai kontra e rumannan.
ACT,Echonan Di E Apòstelnan,Echonan,NT,14,3,"E apòstelnan a keda ei un tempu largu; nan tabata papia ku kurashi, konfiando den Señor, i Señor tabata konfirmá e mensahe tokante su grasia: El a duna nan poder pa hasi señal milagroso."
ACT,Echonan Di E Apòstelnan,Echonan,NT,14,4,Awor e habitantenan di e siudat a sples den dos grupo: un pro e hudiunan i un pro e apòstelnan.
ACT,Echonan Di E Apòstelnan,Echonan,NT,14,5,E hudiunan i e no hudiunan ku nan lidernan a pone nan mes kla pa maltratá i piedra e apòstelnan.
ACT,Echonan Di E Apòstelnan,Echonan,NT,14,6,"Ora nan a haña sa kiko tabata bai pasa, nan a hui bai e siudatnan Listra i Derbe i bisindario, den region di Likaonia."
ACT,Echonan Di E Apòstelnan,Echonan,NT,14,7,Ei nan a prediká e bon notisia.
ACT,Echonan Di E Apòstelnan,Echonan,NT,14,8,"Na Listra tabatin un hòmber ku no tabatin forsa den su pia. For di su nasementu e tabata lam, nunka promé e no a yega di kana."
ACT,Echonan Di E Apòstelnan,Echonan,NT,14,9,E hòmber akí tabata sintá ta skucha Pablo. Pablo a wak e den su kara i mira ku e tabatin fe pa haña kura.
ACT,Echonan Di E Apòstelnan,Echonan,NT,14,10,El a bisa e hòmber na bos altu: ‘Lanta para règt riba bo pia!’ E hòmber a bula lanta kuminsá kana bai bini.
ACT,Echonan Di E Apòstelnan,Echonan,NT,14,11,"Ora e hendenan a mira loke Pablo a hasi, nan a kuminsá grita na likaonio bisa: ‘E diosnan a baha bini serka nos den forma humano!’"
ACT,Echonan Di E Apòstelnan,Echonan,NT,14,12,"Nan a duna Barnabas e nòmber Zeus i Pablo nan a yama Hermes, pasobra t'e tabata hiba palabra."
ACT,Echonan Di E Apòstelnan,Echonan,NT,14,13,"E saserdote di dios Zeus, kende su tèmpel tabata nèt dilanti di e siudat, ya tabata hiba toro i krans na porta di siudat, pasobra huntu ku e pueblo e ker a ofresé sakrifisio na Barnabas i Pablo."
ACT,Echonan Di E Apòstelnan,Echonan,NT,14,14,"Ora e apòstelnan Barnabas i Pablo a tende kiko nan ker a hasi, nan a sker nan paña kore bai riba e multitut. Nan tabata grita:"
ACT,Echonan Di E Apòstelnan,Echonan,NT,14,15,"‘Hendenan, ta kiko e kos ku boso ke hasi akí? Nos ta hende meskos ku boso! Nos ta predikando e bon notisia ku boso mester laga e diosnan falsu akí i bira kara pa e Dios bibu ku a krea shelu, tera i laman i tur loke nan ta kontené."
ACT,Echonan Di E Apòstelnan,Echonan,NT,14,16,"Den pasado Dios a pèrmití tur pueblo sigui nan mes kaminda,"
ACT,Echonan Di E Apòstelnan,Echonan,NT,14,17,ounke E no a laga nan sin ningun prueba di su eksistensia i bondat; for di shelu E ta manda awa pa boso i E ta duna boso kosecha na tempu. E ta duna kuminda i yena boso kurason ku felisidat.’
ACT,Echonan Di E Apòstelnan,Echonan,NT,14,18,"Ma asta ora e apòstelnan a bisa asina, ta ku mashá trabou nan por a kita e hendenan di ofresé sakrifisio na nan."
ACT,Echonan Di E Apòstelnan,Echonan,NT,14,19,"Ma e hudiunan ku a bini for di Antiokia i Ikonio a gana e hendenan na nan banda. Nan a piedra Pablo i lastr'é sak'é for di siudat, pensando ku e tabata morto."
ACT,Echonan Di E Apòstelnan,Echonan,NT,14,20,"Ma ora e rumannan a rondon'é, el a lanta para drenta siudat bèk. E siguiente dia e ku Barnabas a bai Derbe."
ACT,Echonan Di E Apòstelnan,Echonan,NT,14,21,"Pablo i Barnabas a prediká e bon notisia na Derbe i a gana hopi disipel aserka. Despues nan a bolbe pasa Listra, Ikonio i Antiokia na Pisidia."
ACT,Echonan Di E Apòstelnan,Echonan,NT,14,22,"Nan a fortalesé e disipelnan, kurashá nan pa keda fiel den fe. Tambe nan a bisa: ‘Nos mester pasa hopi tribulashon pa drenta reino di Dios.’"
ACT,Echonan Di E Apòstelnan,Echonan,NT,14,23,"Den kada iglesia nan a apuntá ansiano i despues di resa i yuna, nan a rekomendá e ansianonan ei na Señor, Esun den kende nan a kere."
ACT,Echonan Di E Apòstelnan,Echonan,NT,14,24,"Despues di a krusa teritorio di Pisidia, nan a yega teritorio di Pamfilia."
ACT,Echonan Di E Apòstelnan,Echonan,NT,14,25,Nan a prediká e palabra di Dios na Perge i despues a baha pa kosta bai haf Atalia di Pamfilia.
ACT,Echonan Di E Apòstelnan,Echonan,NT,14,26,"For di ei nan a nabegá bèk pa Antiokia, e lugá kaminda a konfia nan na Señor su grasia, pa e trabou ku awor nan a kaba di kumpli kuné."
ACT,Echonan Di E Apòstelnan,Echonan,NT,14,27,"Ora nan a yega, nan a reuní ku e iglesia i konta tur loke Señor a hasi dor di nan i kon El a habri porta pa e no hudiunan tambe yega na fe."
ACT,Echonan Di E Apòstelnan,Echonan,NT,14,28,I nan a keda hopi tempu serka e disipelnan einan.
ACT,Echonan Di E Apòstelnan,Echonan,NT,15,1,"Algun hòmber a bini Antiokia for di Hudea. Nan tabata siña e rumannan lo siguiente: ‘Si boso no laga sirkunsidá boso segun regla di Moises, boso no por haña salbashon.’"
ACT,Echonan Di E Apòstelnan,Echonan,NT,15,2,"Pablo i Barnabas tabatin opheshon fuerte i nan a ataká loke e hendenan ei tabata bisa. E ora ei a apuntá Pablo, Barnabas i algun otro hende di e grupo pa bai Herusalèm serka e apòstelnan i e ansianonan i presentá e punto di diskushon akí na nan."
ACT,Echonan Di E Apòstelnan,Echonan,NT,15,3,"E iglesia di Antiokia a tuma despedida di nan; nan a pasa Fenisia i Samaria, kaminda nan tabata konta na plaka chikí kon e no hudiunan a kombertí. Tur e rumannan a bira mashá kontentu ku e notisia."
ACT,Echonan Di E Apòstelnan,Echonan,NT,15,4,"Ora nan a yega Herusalèm, e iglesia di aya, e apòstelnan i e ansianonan a yama nan bonbiní i nan a konta na plaka chikí kiko Dios a hasi pa medio di nan."
ACT,Echonan Di E Apòstelnan,Echonan,NT,15,5,"Ma algun hende prosedente di e partido di fariseo ku a aseptá fe, a lanta para bisa: ‘Mester sirkunsidá nan i bisa nan obedesé lei di Moises.’"
ACT,Echonan Di E Apòstelnan,Echonan,NT,15,6,E apòstelnan i e ansianonan a reuní pa konsiderá e asuntu.
ACT,Echonan Di E Apòstelnan,Echonan,NT,15,7,"Despues di hopi diskushon Pedro a lanta bisa nan: ‘Rumannan, boso sa kon hopi tempu pasá Dios a skohe ami entre boso, pa via di mi e pueblonan no hudiu tende e bon notisia i kere."
ACT,Echonan Di E Apòstelnan,Echonan,NT,15,8,"Dios, ku konosé kurason di hende, a mustra su aprobashon dor di duna nan Spiritu Santu manera El a duna nos."
ACT,Echonan Di E Apòstelnan,Echonan,NT,15,9,"E no a hasi niun distinshon entre nan ku nos, pasobra El a deklará ku nan ta puru pa medio di nan fe."
ACT,Echonan Di E Apòstelnan,Echonan,NT,15,10,"Awor, ta pakiko boso ke pone Dios na prueba i pone un karga pisá riba lomba di e disipelnan? Un karga ku ni nos ni nos antepasadonan no por a karga!"
ACT,Echonan Di E Apòstelnan,Echonan,NT,15,11,"Nò, nos ta kere ku ta pa medio di grasia di Señor Hesus tantu nos komo nan ta haña salbashon.’"
ACT,Echonan Di E Apòstelnan,Echonan,NT,15,12,Tur hende na e asamblea a keda ketu. E ora ei Barnabas i Pablo a konta na plaka chikí kon pa medio di nan Señor a hasi hopi señal milagroso serka esnan no hudiu.
ACT,Echonan Di E Apòstelnan,Echonan,NT,15,13,"Despues ku nan a kaba di papia, Hakobo a tuma palabra i bisa: ‘Rumannan, skucha mi!"
ACT,Echonan Di E Apòstelnan,Echonan,NT,15,14,Simeon a splika kon Señor un bia kaba a sòru pa esnan ku no ta hudiu i a skohe for di nan un pueblo pa E mes.
ACT,Echonan Di E Apòstelnan,Echonan,NT,15,15,"Loke tin skibí den e profetanan ta kuadra ku esaki, pasobra Skritura ta bisa:"
ACT,Echonan Di E Apòstelnan,Echonan,NT,15,16,"“Den futuro lo Mi regresá, Señor ta bisa, i lo Mi lanta e kas di David ku a kai den otro. Lo Mi restourá e ruinanan i drech'é atrobe."
ACT,Echonan Di E Apòstelnan,Echonan,NT,15,17,"Asina restu di humanidat lo buska Señor, tur e nashonnan ku Mi a deklará mi propiedat."
ACT,Echonan Di E Apòstelnan,Echonan,NT,15,18,"Asina Señor ta bisa, Señor ku a hasi e kosnan akí konosí for di hopi tempu pasá.” ’"
ACT,Echonan Di E Apòstelnan,Echonan,NT,15,19,Hakobo a sigui bisa: ‘P'esei mi ta di opinion ku no mester imponé un karga difísil riba esnan no hudiu ku aseptá Señor.
ACT,Echonan Di E Apòstelnan,Echonan,NT,15,20,"Ma nos mester skibi nan un karta bisa nan pa keda leu di karni kontaminá pa sakrifisio na dios falsu, di matrimonio prohibí pa Lei, di karni ku sanger aden i di sanger mes."
ACT,Echonan Di E Apòstelnan,Echonan,NT,15,21,Pasobra fo'i mashá tempu ta lesa Lei di Moises tur sabat den snoa pa e hendenan tende i den kada siudat tin hende ku ta predik'é.’
ACT,Echonan Di E Apòstelnan,Echonan,NT,15,22,"E ora ei e apòstelnan i e ansianonan, ku aprobashon di henter iglesia, a disidí di skohe algun hende di nan grupo i manda nan Antiokia huntu ku Pablo i Barnabas. Nan a skohe Hudas, tambe yamá Barsabas, i Silas, dos hòmber respetá pa e rumannan."
ACT,Echonan Di E Apòstelnan,Echonan,NT,15,23,"Iglesia a duna e siguiente karta bai kuné: ‘E apòstelnan i e ansianonan ta kumindá nan rumannan no hudiu di Antiokia, Siria i Silisia."
ACT,Echonan Di E Apòstelnan,Echonan,NT,15,24,"Nos a tende ku algun di nos hendenan, sin niun instrukshon di nos parti, a sali bai bruha boso i kita boso pas."
ACT,Echonan Di E Apòstelnan,Echonan,NT,15,25,"P'esei unánimemente nos a disidí di skohe algun hende i manda nan serka boso huntu ku nos kerido Pablo i Barnabas,"
ACT,Echonan Di E Apòstelnan,Echonan,NT,15,26,hòmbernan ku a riska nan bida pa e kousa di nos Señor Hesu-Kristu.
ACT,Echonan Di E Apòstelnan,Echonan,NT,15,27,"Nos a manda Hudas i Silas, ku lo bisa boso e mesun kosnan ku ta pará den e karta akí en persona."
ACT,Echonan Di E Apòstelnan,Echonan,NT,15,28,Spiritu Santu i nos a disidí ku no mester imponé niun karga mas pisá riba boso ku no ta e siguiente reglanan nesesario akí.
ACT,Echonan Di E Apòstelnan,Echonan,NT,15,29,"Keda leu di karni kontaminá pa sakrifisio na dios falsu, di kasamentu entre hende di mes famia, di karni ku sanger aden i di sanger mes tambe. Lo bai bon ku boso, si boso evitá tur e kosnan akí. Pasa bon!’"
ACT,Echonan Di E Apòstelnan,Echonan,NT,15,30,E mensaheronan a tuma despedida i bai Antiokia. Aya nan a reuní ku e iglesia i entregá e karta.
ACT,Echonan Di E Apòstelnan,Echonan,NT,15,31,Ora e hendenan a les'é nan a keda kontentu ku e palabra di kurashamentu.
ACT,Echonan Di E Apòstelnan,Echonan,NT,15,32,"Hudas i Silas, ku tabata profeta, tambe a kurashá i fortalesé e rumannan ku un diskurso largu."
ACT,Echonan Di E Apòstelnan,Echonan,NT,15,33,"Despues di a keda un tempu ei, e rumannan a laga nan bai ku un saludo di pas pa esnan ku a manda nan. ["
ACT,Echonan Di E Apòstelnan,Echonan,NT,15,34,Ma Silas a disidí di keda ei.]
ACT,Echonan Di E Apòstelnan,Echonan,NT,15,35,Pablo i Barnabas a keda un tempu na Antiokia. Huntu ku hopi otro hende nan tabata instruí i prediká palabra di Señor.
ACT,Echonan Di E Apòstelnan,Echonan,NT,15,36,"Algun tempu despues Pablo a bisa Barnabas: ‘Ban bèk, ban bishitá e rumannan den kada siudat kaminda nos a prediká palabra di Señor pa nos mira kon kos ta bai ku nan.’"
ACT,Echonan Di E Apòstelnan,Echonan,NT,15,37,Barnabas ker a bai ku Huan Marko.
ACT,Echonan Di E Apòstelnan,Echonan,NT,15,38,Ma Pablo no ker a bai ku un hende ku fo'i Pamfilia kaba a laga nan na kaya sin a terminá e mishon huntu ku nan.
ACT,Echonan Di E Apòstelnan,Echonan,NT,15,39,"A lanta un pleitu asina fuerte entre nan, ku Pablo i Barnabas a kita for di otro. Barnabas a kohe Marko bai kuné i a nabegá bai Chipre."
ACT,Echonan Di E Apòstelnan,Echonan,NT,15,40,"Pablo na su turno a skohe Silas i sali bai, despues ku e rumannan a konfi'é na grasia di Señor."
ACT,Echonan Di E Apòstelnan,Echonan,NT,15,41,El a pasa rònt Siria i Silisia kaminda e tabata fortalesé e iglesianan.
ACT,Echonan Di E Apòstelnan,Echonan,NT,16,1,"Pablo a sigui biaha pa Derbe i Listra. Tabatin un ruman yamá Timoteo ta biba einan. Su mama tabata un kreyente hudiu, su tata tabata griego."
ACT,Echonan Di E Apòstelnan,Echonan,NT,16,2,Tur e kreyentenan na Listra i Ikonio tabata papia bon di Timoteo.
ACT,Echonan Di E Apòstelnan,Echonan,NT,16,3,"Pablo tabata ker e komo kompañero riba su biahenan misionero. El a laga sirkunsid'é pa motibu di e hudiunan, pasobra tur e hudiunan ku tabata biba ei banda tabata sa ku Timoteo su tata tabata griego."
ACT,Echonan Di E Apòstelnan,Echonan,NT,16,4,"Den tur e siudatnan kaminda nan tabata pasa, nan tabata komuniká e reglanan stipulá pa e apòstelnan i e ansianonan na Herusalèm."
ACT,Echonan Di E Apòstelnan,Echonan,NT,16,5,Asina e iglesianan tabata krese bira mas fuerte den fe i tur dia nan tabata krese na kantidat tambe.
ACT,Echonan Di E Apòstelnan,Echonan,NT,16,6,"Pablo i su kompañeronan a krusa region di Frigia i Galasia den nort, pasobra Spiritu Santu a impedí nan di prediká palabra di Dios na e provinsia di Asia na wèst."
ACT,Echonan Di E Apòstelnan,Echonan,NT,16,7,"Ora nan a yega na frontera di teritorio di Misia, nan a purba drenta provinsia Bitunia na nort, ma Spiritu di Hesus a impedí nan esei tambe."
ACT,Echonan Di E Apòstelnan,Echonan,NT,16,8,"Nan a pasa pues dor di Misia na wèst te yega Troas, un lugá na kosta."
ACT,Echonan Di E Apòstelnan,Echonan,NT,16,9,Aya Pablo a haña un vishon den anochi: un hòmber di Masedonia tabata para rog'é: ‘Krusa bini Masedonia bin yuda nos!’
ACT,Echonan Di E Apòstelnan,Echonan,NT,16,10,"Despues di e vishon akí di Pablo nos a purba sali mesora pa Masedonia, pasobra nos a konkluí ku Dios a yama nos pa prediká e bon notisia na e hendenan ei."
ACT,Echonan Di E Apòstelnan,Echonan,NT,16,11,Nos a sali for di Troas ku barku i nabegá bai Samotrake i su siguiente dia nos a bai Neápolis.
ACT,Echonan Di E Apòstelnan,Echonan,NT,16,12,"For di ei nos a bai Filipi, un siudat den e promé distrito di Masedonia; tabata un lugá establesé pa e romanonan. Nos a keda diferente dia einan."
ACT,Echonan Di E Apòstelnan,Echonan,NT,16,13,"Dia di sabat nos a sali for di siudat bai kantu di riu, kaminda nos tabata pensa di haña un lugá di orashon pa e hudiunan. Nos a kai sinta kombersá ku e muhénan ku a bini."
ACT,Echonan Di E Apòstelnan,Echonan,NT,16,14,"Un di esnan ku a skucha nos tabata Lidia, un negosiante di púrpura di Tiateira na Asia Menor. E tabata un muhé no hudiu ku tabata adorá Dios. Señor a habri su mente di moda ku e tabatin tur atenshon pa loke Pablo tabata bisa."
ACT,Echonan Di E Apòstelnan,Echonan,NT,16,15,"Despues ku e i e hendenan di su kas a batisá, el a invitá nos ku e siguiente palabranan: ‘Si boso ta konsiderá mi un disipel di Señor, ban mi kas ku mi.’ Anto el a gana nos pa bai kuné tambe!"
ACT,Echonan Di E Apòstelnan,Echonan,NT,16,16,"Un dia, miéntras nos tabata bai e lugá di orashon, un kriá mucha muhé ku tabatin spiritu di mira destino a kontra ku nos. E tabata gana hopi plaka pa su shonnan ku su miramentu di destino."
ACT,Echonan Di E Apòstelnan,Echonan,NT,16,17,E tabata kana grita nos tras i di Pablo: ‘E hòmbernan akí ta sirbidó di Dios Altísimo! Nan ta anunsiá boso e kaminda pa salbashon.’
ACT,Echonan Di E Apòstelnan,Echonan,NT,16,18,"El a sigui aktua asina hopi dia te ku Pablo a fada, bira bisa e spiritu: ‘Den nòmber di Hesu-Kristu mi ta ordená bo sali for di dje’. I na e momento ei e spiritu a sali."
ACT,Echonan Di E Apòstelnan,Echonan,NT,16,19,"Ora su shonnan a mira ku nan a pèrdè chèns di haña plaka, nan a kohe Pablo i Silas lastra nan hiba riba plenchi públiko kaminda e gobernantenan di siudat tabatin nan sede."
ACT,Echonan Di E Apòstelnan,Echonan,NT,16,20,Nan a hiba Pablo i Silas dilanti di e outoridatnan romano i bisa: ‘E hòmbernan akí ta trese bruhashon den nos siudat! Ta hudiu nan ta!
ACT,Echonan Di E Apòstelnan,Echonan,NT,16,21,Nan ta proklamá kustumber ku nos komo romano no por aseptá ni introdusí.’
ACT,Echonan Di E Apòstelnan,Echonan,NT,16,22,E multitut a djòin e atake kontra Pablo i Silas; e outoridatnan romano a laga sker nan paña kita for di nan kurpa i a duna òrdu pa bati nan ku karbachi.
ACT,Echonan Di E Apòstelnan,Echonan,NT,16,23,Despues di a suta nan bon sutá a tira nan den prizòn i ordená e wardadó di prezu pa sera nan bou di seguridat máksimo.
ACT,Echonan Di E Apòstelnan,Echonan,NT,16,24,"Ora el a haña e òrdu akí, e wardadó di prezu a tira nan den e sèl ku ta keda den e parti di mas paden di e prizòn i tambe a sera nan pia den blòki."
ACT,Echonan Di E Apòstelnan,Echonan,NT,16,25,Banda di diesdos or di anochi Pablo i Silas tabata resa i kanta himno na Dios i e otro prizoneronan tabata skucha.
ACT,Echonan Di E Apòstelnan,Echonan,NT,16,26,Diripiente tabatin un temblor fuerte ku a sakudí e prizòn te den su fundeshi. Mesora tur e portanan a habri i buinan di e prizoneronan a lòs.
ACT,Echonan Di E Apòstelnan,Echonan,NT,16,27,"Ora e wardadó di prezu a spièrta i mira e portanan habrí, el a saka su spada pa mata su kurpa, pasobra el a kere ku e prizoneronan a hui."
ACT,Echonan Di E Apòstelnan,Echonan,NT,16,28,Ma Pablo a grita mashá duru mes: ‘No hasi bo mes daño! Nos tur t'aki ainda!’
ACT,Echonan Di E Apòstelnan,Echonan,NT,16,29,E wardadó di prezu a pidi pa bini ku lus; el a kore drenta paden i temblando el a kai dilanti Pablo i Silas.
ACT,Echonan Di E Apòstelnan,Echonan,NT,16,30,"Despues el a hiba nan pafó i puntra: ‘Shonnan, kiko mi mester hasi pa haña salbashon?’"
ACT,Echonan Di E Apòstelnan,Echonan,NT,16,31,Nan a kontest'é: ‘Kere den Señor Hesus i tantu abo komo bo hendenan di kas lo ta salbá!’
ACT,Echonan Di E Apòstelnan,Echonan,NT,16,32,Despues nan a prediká palabra di Señor na e wardadó di prezu i tur hende ku tabata pertenesé na su kas.
ACT,Echonan Di E Apòstelnan,Echonan,NT,16,33,"El a bai ku nan, e ora lat di anochi ei, pa laba nan heridanan. E i tur su hendenan di kas a batisá e momento ei mes."
ACT,Echonan Di E Apòstelnan,Echonan,NT,16,34,"El a hiba nan su kas i a drecha mesa pa nan; e i henter su kas tabata kontentu, pasobra awor nan tabata kere den Dios."
ACT,Echonan Di E Apòstelnan,Echonan,NT,16,35,Su manisé e outoridatnan romano a manda ofisialnan ku e òrdu: ‘Pone e hendenan akí den libertat!’
ACT,Echonan Di E Apòstelnan,Echonan,NT,16,36,E ora ei e wardadó di prezu a hiba e notisia pa Pablo: ‘E outoridatnan a manda rospondi pa pone boso den libertat; boso por bai awor. Bai na pas!’
ACT,Echonan Di E Apòstelnan,Echonan,NT,16,37,"Ma Pablo a bisa e ofisialnan: ‘A bati nos ku karbachi públikamente, sin niun klase di huisio legal, ounke nos ta siudadano romano! Despues nan a benta nos den prizòn, anto awor ke manda nos bai ketu ketu? Ni pensa mes! Laga nan mes bini aki bin pone nos den libertat!’"
ACT,Echonan Di E Apòstelnan,Echonan,NT,16,38,"E ofisialnan a bai raportá na e outoridatnan romano, ku a spanta ora nan a tende ku Pablo i Silas ta siudadano romano."
ACT,Echonan Di E Apòstelnan,Echonan,NT,16,39,E ora ei nan a bai serka Pablo i a pidi despensa; despues nan a hiba nan for di prizòn i a pidi nan sali for di siudat.
ACT,Echonan Di E Apòstelnan,Echonan,NT,16,40,"For di prizòn Pablo i Silas a bai kas di Lidia, kaminda nan a kurashá e rumannan; despues nan a bai fo'i Filipi."
ACT,Echonan Di E Apòstelnan,Echonan,NT,17,1,"Pablo i Silas a sigui nan biahe via Amfípolis i Apolonia pa asina yega Tesalónika, kaminda tabatin un snoa."
ACT,Echonan Di E Apòstelnan,Echonan,NT,17,2,"Manera kustumber, Pablo a bai einan i durante tres sabat tras di otro el a diskutí ku e hendenan."
ACT,Echonan Di E Apòstelnan,Echonan,NT,17,3,El a splika i mustra nan ku segun Skritura e Mesias mester a sufri i lanta for di morto. El a bisa nan: ‘E Hesus ku mi ta proklamá na boso ta e Mesias.’
ACT,Echonan Di E Apòstelnan,Echonan,NT,17,4,"Algun di nan a keda konvensí i a djòin Pablo i Silas; tambe un grupo grandi di no hudiu ku tabata sirbi Dios, i hopi muhé prominente."
ACT,Echonan Di E Apòstelnan,Echonan,NT,17,5,"Ma e hudiunan a bira yalurs; nan a buska algun agitadó pa forma un ribirishi; henter e siudat tabata aríbabou. Nan a ataká kas di Yason, pasobra nan ker a entregá Pablo i Silas na e reunion plenario di pueblo."
ACT,Echonan Di E Apòstelnan,Echonan,NT,17,6,"Ora nan no a haña nan, e hendenan a lastra Yason mes i algun kreyente hiba nan serka outoridatnan di e siudat; nan tabata grita: ‘E hòmbernan ei a pone henter mundu ariba abou, anto awor nan a bini akinan!"
ACT,Echonan Di E Apòstelnan,Echonan,NT,17,7,"I Yason a risibí nan den su kas! Nan tur ta bai kontra lei di emperador, pasobra nan ta bisa ku tin otro un rei ku yama Hesus.’"
ACT,Echonan Di E Apòstelnan,Echonan,NT,17,8,Ku e palabranan akí nan a pone e pueblo i e outoridatnan bira tur sobresaltá.
ACT,Echonan Di E Apòstelnan,Echonan,NT,17,9,"Ma e outoridatnan a laga Yason i e otronan bai, despues di a tuma un suma serka nan komo bòrg."
ACT,Echonan Di E Apòstelnan,Echonan,NT,17,10,"Asina a bira nochi e rumannan a manda Pablo i Silas Berea. Ora nan a yega aya, nan a bai snoa."
ACT,Echonan Di E Apòstelnan,Echonan,NT,17,11,E hendenan djei tabata mas habrí ku esnan di Tesalónika. Nan tabata skucha e mensahe ku hopi zelo i tabata skrudiñá Skritura diariamente pa mira si e kosnan ku Pablo tabata bisa tabata bèrdat.
ACT,Echonan Di E Apòstelnan,Echonan,NT,17,12,"P'esei hopi di nan a bini na fe, huntu ku hopi hende griego, tantu hende muhé di alto kategoria komo hende hòmber."
ACT,Echonan Di E Apòstelnan,Echonan,NT,17,13,"Ma ora e hudiunan di Tesalónika a tende ku Pablo a proklamá Dios su palabra na Berea tambe, nan a bini ei tambe bin trese bruhashon i ribirishi den e pueblo."
ACT,Echonan Di E Apòstelnan,Echonan,NT,17,14,"Mesora e rumannan a manda Pablo kosta, ma Silas i Timoteo sí a keda na Berea."
ACT,Echonan Di E Apòstelnan,Echonan,NT,17,15,Esnan ku a eskoltá Pablo a hib'é Atena. Despues nan a bai bèk ku e rospondi di Pablo ku Silas i Timoteo mester djòin e mas pronto posibel.
ACT,Echonan Di E Apòstelnan,Echonan,NT,17,16,"Miéntras Pablo tabata warda nan na Atena, el a sintié mashá malu ora el a mira e kantidat di ídolo ku tabatin den e siudat."
ACT,Echonan Di E Apòstelnan,Echonan,NT,17,17,"P'esei e tabata papia den snoa ku e hudiunan i e no hudiunan ku tabata adorá Dios, i riba Agora, e plasa públiko, e tabata papia tur dia ku e hendenan ku tabata pasa eibanda."
ACT,Echonan Di E Apòstelnan,Echonan,NT,17,18,"Tambe tabatin algun filósofo epikureo i stoisista ta diskutí kuné i algun di nan a bisa: ‘Kiko e papiadó di kos di loko ei ke bisa?’ Algun otro a bisa: ‘Parse ku e ta un predikadó di dios strañero.’ Nan a bisa asina, pasobra Pablo tabata prediká e bon notisia tokante Hesus i tokante resurekshon."
ACT,Echonan Di E Apòstelnan,Echonan,NT,17,19,P'esei nan a kohe Pablo i hib'é dilanti di Areo Pago. Aya a puntr'é: ‘Nos por sa kiko e siñansa nobo ku bo ta papia di dje ta?
ACT,Echonan Di E Apòstelnan,Echonan,NT,17,20,"E kosnan ku bo ta papia ta zona straño den nos orea, p'esei nos ke sa kiko nan ke men.’"
ACT,Echonan Di E Apòstelnan,Echonan,NT,17,21,Awor ta asina ku tantu e hendenan di Atena komo e strañeronan ku tabata biba ei tabata gusta pasa tempu ku kontamentu i skuchamentu di novedat.
ACT,Echonan Di E Apòstelnan,Echonan,NT,17,22,"Pablo a lanta para dilanti di konseho di Areo Pago i bisa: ‘Habitantenan di Atena, den tur kos mi ta mira ku boso ta hende mashá religioso."
ACT,Echonan Di E Apòstelnan,Echonan,NT,17,23,"Pasobra ora mi tabata kana rònt den boso siudat i tabata opservá boso santuarionan, asta mi a topa un altá ku e inskripshon: “Na un dios deskonosí”. Wèl, loke boso ta adorá sin konosé, ami ta anunsiá boso."
ACT,Echonan Di E Apòstelnan,Echonan,NT,17,24,"Dios ku a krea universo i tur loke e ta kontené, e Señor di shelu i tera, no ta biba den tèmpel trahá pa man di hende."
ACT,Echonan Di E Apòstelnan,Echonan,NT,17,25,"Ni E no tin mester di nada ku man di hende por dun'é; E mes ta duna bida, rosea i tur sobrá kos na tur hende."
ACT,Echonan Di E Apòstelnan,Echonan,NT,17,26,For di un hende El a krea tur pueblo pa biba rònt mundu. El a determiná nan temporadanan i e límitenan di nan teritorio
ACT,Echonan Di E Apòstelnan,Echonan,NT,17,27,i E tabata ke pa e pueblonan purba hañ'É dor di busk'É i purba tok'É. Di pursi E ta serka kada un di nos.
ACT,Echonan Di E Apòstelnan,Echonan,NT,17,28,"Pa sita boso mes poetanan: “Ta pa medio di Dios nos ta biba, move i eksistí” i “Nos ta su desendiente.”"
ACT,Echonan Di E Apòstelnan,Echonan,NT,17,29,"Wèl, si nos ta desendiente di Dios, nos no mester kere ku Dios ta manera e imágennan di oro, plata òf piedra, trahá i diseñá dor di hende."
ACT,Echonan Di E Apòstelnan,Echonan,NT,17,30,"Dios a laga e tempunan di ignoransia pasa numa, ma awor E ta ordená pa tur kaminda tur hende kombertí."
ACT,Echonan Di E Apòstelnan,Echonan,NT,17,31,Pasobra El a fiha un dia riba kua lo E husga henter mundu segun hustisia pa medio di un hòmber ku El a apuntá. El a proba esaki na tur hende pa motibu ku El a lant'É for di morto.’
ACT,Echonan Di E Apòstelnan,Echonan,NT,17,32,"Ora nan a tende Pablo papia di resurekshon di morto, algun di nan a hasi bofon di dje; ma otro a bisa: ‘Nos ke tende mas di esei un otro bia.’"
ACT,Echonan Di E Apòstelnan,Echonan,NT,17,33,Asina Pablo a bandoná e reunion.
ACT,Echonan Di E Apòstelnan,Echonan,NT,17,34,"Algun hende a djòin Pablo i aseptá fe; entre nan tabatin Dionisio, un miembro di e Areo Pago, un muhé ku yama Damaris i algun otro hende mas."
ACT,Echonan Di E Apòstelnan,Echonan,NT,18,1,Despues di esaki Pablo a bandoná Atena i bai Korinte.
ACT,Echonan Di E Apòstelnan,Echonan,NT,18,2,"Aya el a topa ku Akila, un hudiu ku a nase na Ponto. Akila a kaba di yega huntu ku su kasá Priskila for di Italia, pasobra emperador Klaudio a manda tur hudiu sali for di Roma. Pablo a bai bishitá nan"
ACT,Echonan Di E Apòstelnan,Echonan,NT,18,3,"i komo e tabata un trahadó di tènt meskos ku Akila, el a keda biba i traha serka nan."
ACT,Echonan Di E Apòstelnan,Echonan,NT,18,4,Tur sabat e tabata tene diskurso den snoa i tabata purba konvensé tantu e hudiunan komo e griegonan.
ACT,Echonan Di E Apòstelnan,Echonan,NT,18,5,"Ora Silas i Timoteo a yega for di Masedonia, Pablo por a dediká su mes kompletamente na predikamentu; e tabata testiguá na e hudiunan ku ta Hesus ta e Mesias."
ACT,Echonan Di E Apòstelnan,Echonan,NT,18,6,"Ora nan a sigui oponé n'e i asta a kuminsá hasi bofon di loke e tabata bisa, el a sakudí stòf kita for di su paña komo atvertensia na nan i a bisa: ‘Si boso bai pèrdí ta boso mes falta! Mi konsenshi ta limpi! Anto for di awor mi ta traha bou di e no hudiunan.’"
ACT,Echonan Di E Apòstelnan,Echonan,NT,18,7,"E ora ei el a sali for di snoa bai kas di Tito Hustu, un no hudiu ku tabata sirbi Dios. Su kas tabata keda pegá ku snoa."
ACT,Echonan Di E Apòstelnan,Echonan,NT,18,8,"Krispo, kabesante di snoa, huntu ku tur su hendenan di kas a kere den Señor i hopi otro hende mas na Korinte a skucha e mensahe, kere i batisá."
ACT,Echonan Di E Apòstelnan,Echonan,NT,18,9,Un anochi Pablo a haña un vishon den kua Señor a bis'é: ‘No tene miedu; sigui papia i no keda ketu!
ACT,Echonan Di E Apòstelnan,Echonan,NT,18,10,"Ami ta ku bo. Niun hende lo no por hasi bo daño, pasobra Mi tin hopi hende den e siudat akí ku ta pertenesé na Mi.’"
ACT,Echonan Di E Apòstelnan,Echonan,NT,18,11,Asina antó Pablo a keda biba aya un aña i mei; e tabata siña e hendenan palabra di Dios.
ACT,Echonan Di E Apòstelnan,Echonan,NT,18,12,"Ora Galio a bira gobernador romano di Gresia, e hudiunan a ataká Pablo na bòshi i hib'é dilanti di korte."
ACT,Echonan Di E Apòstelnan,Echonan,NT,18,13,Nan a bisa Galio: ‘E hòmber akí ta konvensé hende pa adorá Dios den un forma ku ta kontrali na lei!’
ACT,Echonan Di E Apòstelnan,Echonan,NT,18,14,"Nèt ora Pablo tabata bai habri boka pa bisa algu, Galio a bisa e hudiunan: ‘Si tabata trata di violashon di lei òf un krímen serio, normalmente lo mi a mustra pasenshi ku boso ku ta hudiu."
ACT,Echonan Di E Apòstelnan,Echonan,NT,18,15,"Ma komo boso diskushon tin di aber ku asuntu di siñansa, outoridat i e lei di boso ei, boso mes mira kiko boso ta hasi! Ami sí no ke ta hues den e tipo di kaso akí!’"
ACT,Echonan Di E Apòstelnan,Echonan,NT,18,16,Anto el a kore ku nan for di korte.
ACT,Echonan Di E Apòstelnan,Echonan,NT,18,17,"E ora ei nan a kohe Sostenes, kabesante di snoa, tene i batié dilanti korte. Ma Galio no a wòri su kabes."
ACT,Echonan Di E Apòstelnan,Echonan,NT,18,18,"Pablo a keda un temporada mas na Korinte i despues el a tuma despedida di e rumannan. El a subi bordo di un barku pa Siria, i Priskila i Akila a kompañ'é. El a laga feita su kabes den haf di Kengrea promé ku el a bai, pa motibu di un promesa ku el a hasi."
ACT,Echonan Di E Apòstelnan,Echonan,NT,18,19,Nan a pasa Éfese; el a laga Priskila ku Akila aya. E mes a bai den snoa i a debatí ku e hudiunan.
ACT,Echonan Di E Apòstelnan,Echonan,NT,18,20,"E no a aseptá invitashon di e hudiunan ei pa keda mas largu,"
ACT,Echonan Di E Apòstelnan,Echonan,NT,18,21,"pero ora e tabata tuma despedida di nan, el a bisa: ‘Si ta Dios su boluntat, lo mi bolbe serka boso.’ Despues el a bolbe nabegá sali for di Éfese."
ACT,Echonan Di E Apòstelnan,Echonan,NT,18,22,"Ora el a yega Sesarea, el a bai Herusalèm. Aya el a kumindá e iglesia i despues el a regresá Antiokia."
ACT,Echonan Di E Apòstelnan,Echonan,NT,18,23,El a keda un temporada aya. Despues Pablo a bolbe bai for di Antiokia. El a biaha di un lugá pa otro den region di Galasia i Frigia. Tur kaminda ku e yega e tabata kurashá e disipelnan.
ACT,Echonan Di E Apòstelnan,Echonan,NT,18,24,"Un hudiu di Alexandria, un tal Apolo, a pasa Éfese. E tabata un hòmber elokuente, ku un konosementu profundo di Skritura."
ACT,Echonan Di E Apòstelnan,Echonan,NT,18,25,El a haña instrukshon tokante e kaminda di Señor i ku gran entusiasmo e tabata prediká i instruí korektamente tokante Hesus. Ma e tabata konosé solamente boutismo di Huan.
ACT,Echonan Di E Apòstelnan,Echonan,NT,18,26,"E hòmber akí a kuminsá papia ku mashá kurashi den snoa. Ora Priskila i Akila a tend'é, nan a hal'é un banda i splik'é e kaminda di Dios na un forma mas bon."
ACT,Echonan Di E Apòstelnan,Echonan,NT,18,27,"Na momento ku e ker a sigui biaha pa Gresia, e rumannan a kurash'é i skibi un karta pa e disipelnan aya risibié bon. Ora el a yega Korinte, e tabata un gran yudansa pa e rumannan, danki na e don spesial ku Dios a dun'é."
ACT,Echonan Di E Apòstelnan,Echonan,NT,18,28,Pasobra den debate públiko e tabata refutá e ponensianan di e hudiunan fuertemente i pa medio di Skritura e tabata proba ku Hesus ta e Mesias.
ACT,Echonan Di E Apòstelnan,Echonan,NT,19,1,"Miéntras Apolo tabata na Korinte, Pablo a krusa interior di e provinsia di Asia Menor i yega Éfese. Aya el a topa algun disipel"
ACT,Echonan Di E Apòstelnan,Echonan,NT,19,2,i puntra nan: ‘Boso a risibí Spiritu Santu ora boso a aseptá fe?’ Nan a kontest'é: ‘Nos no a tende ku tin Spiritu Santu mes!’
ACT,Echonan Di E Apòstelnan,Echonan,NT,19,3,Pablo a puntra nan: ‘Ta kua boutismo boso a risibí antó?’ Nan a rospondé: ‘Boutismo di Huan.’
ACT,Echonan Di E Apòstelnan,Echonan,NT,19,4,"E ora ei Pablo a bisa nan: ‘Boutismo di Huan tabata un señal di kombershon i Huan a bisa e pueblo: “Kere den Esun ku ta bini despues di mi”, esta Hesus.’"
ACT,Echonan Di E Apòstelnan,Echonan,NT,19,5,"Ora nan a tende esei, nan a laga batisá nan den nòmber di Señor Hesus."
ACT,Echonan Di E Apòstelnan,Echonan,NT,19,6,Pablo a pone man riba nan i Spiritu Santu a bini riba nan; nan a kuminsá papia den lenganan straño i profetisá.
ACT,Echonan Di E Apòstelnan,Echonan,NT,19,7,Nan tabata nan diesdos.
ACT,Echonan Di E Apòstelnan,Echonan,NT,19,8,"Pablo a bai snoa, kaminda tres luna largu e tabata papia ku kurashi tokante reino di Dios i tabata purba konvensé nan."
ACT,Echonan Di E Apòstelnan,Echonan,NT,19,9,Ma algun di nan tabata tèrko i no ker a kere; nan tabata hasi bofon di e kaminda di Señor dilanti di tur esnan presente. E ora ei Pablo a apartá su mes huntu ku su disipelnan. For di e momento ei e tabata duna instrukshon na e skol di un hòmber yamá Tirano.
ACT,Echonan Di E Apòstelnan,Echonan,NT,19,10,"E situashon akí a sigui asina dos aña largu, di moda ku tur habitante den e provinsia di Asia Menor, sea hudiu òf no hudiu, a tende palabra di Señor."
ACT,Echonan Di E Apòstelnan,Echonan,NT,19,11,Dios tabata hasi milager ekstraordinario pa medio di Pablo.
ACT,Echonan Di E Apòstelnan,Echonan,NT,19,12,Asta nan tabata bai serka hende malu ku lensu i paña ku a bini den kontakto ku Pablo; nan tabata kura i spiritu malu tabata sali for di nan.
ACT,Echonan Di E Apòstelnan,Echonan,NT,19,13,"Algun hudiu ku tabata biaha rònt saka spiritu malu for di hende a purba usa nòmber di Señor Hesus pa hasi esei. Nan tabata bisa e spiritu malunan: ‘Mi ta ordená boso: den nòmber di Hesus ku Pablo ta prediká, sali!’"
ACT,Echonan Di E Apòstelnan,Echonan,NT,19,14,"Ta trata aki di shete yu hòmber di Skevas, un di e saserdotenan importante."
ACT,Echonan Di E Apòstelnan,Echonan,NT,19,15,"E spiritu malu a kontestá nan: ‘Mi konosé Hesus i mi sa di Pablo, ma ta ken boso ta?’"
ACT,Echonan Di E Apòstelnan,Echonan,NT,19,16,"E hòmber ku tabatin e spiritu malu den dje a bula riba nan i dominá nan tur ku asina un forsa, ku ta sunú i heridá nan a haña nan ta kore sali for di e kas!"
ACT,Echonan Di E Apòstelnan,Echonan,NT,19,17,"Tur e habitantenan di Éfese, tantu hudiu komo no hudiu, a haña sa kiko a pasa. Un miedu a poderá di nan i nòmber di Señor Hesus tabata haña gran honor."
ACT,Echonan Di E Apòstelnan,Echonan,NT,19,18,Hopi kreyente a bin konfesá públikamente nan práktikanan di ántes.
ACT,Echonan Di E Apòstelnan,Echonan,NT,19,19,Un kantidat grandi di esnan ku a praktiká magia a stapel nan bukinan riba otro i a kima nan públikamente. Nan a kalkulá ku balor di e bukinan tabata sinkuenta mil moneda di plata.
ACT,Echonan Di E Apòstelnan,Echonan,NT,19,20,"Asina pa medio di poder di Señor, e palabra a sigui plama i bira mas i mas fuerte."
ACT,Echonan Di E Apòstelnan,Echonan,NT,19,21,"Despues ku e kosnan akí a sosodé, Pablo a disidí bou di guia di spiritu di Dios di pasa rònt Masedonia i Gresia pa despues sigui pa Herusalèm. El a bisa: ‘Despues ku mi bai ayá, mi mester mira Roma!’"
ACT,Echonan Di E Apòstelnan,Echonan,NT,19,22,"El a manda Timoteo i Erasto, dos di su ayudantenan, Masedonia i e mes a keda poko tempu mas na provinsia di Asia."
ACT,Echonan Di E Apòstelnan,Echonan,NT,19,23,Ta den e tempu ei a kuminsá un bochincha pisá tokante e Rumbo Nobo.
ACT,Echonan Di E Apòstelnan,Echonan,NT,19,24,"Tabatin un sierto platé, yamá Demetrio, ku tabata traha modelo di plata di e tèmpel dediká na diosa Artemis, i asina e tabata perkurá pa un bon ganashi pa e artesanonan."
ACT,Echonan Di E Apòstelnan,Echonan,NT,19,25,"El a yama e platénan i esnan ku tabata praktiká tipo di fishi asina bisa nan: ‘Mi amigunan, boso sa ku nos ta gana nos pan ku e trabou akí."
ACT,Echonan Di E Apòstelnan,Echonan,NT,19,26,"Boso ta mira i tende kiko e Pablo ei ta hasi. E ta bisa ku e diosnan trahá pa man di hende no ta dios, anto el a logra konvensé i desviá hopi hende, no solamente aki na Éfese, pero kasi den henter provinsia di Asia."
ACT,Echonan Di E Apòstelnan,Echonan,NT,19,27,"No ta solamente nos fishi ta kore peliger di haña mal nòmber, pero tambe e tèmpel dediká na e gran diosa Artemis lo no konta pa nada mas; lo destruí grandesa di e diosa ku henter Asia i mundu ta adorá.’"
ACT,Echonan Di E Apòstelnan,Echonan,NT,19,28,"Ora e multitut a tende e palabranan ei, nan a bira mashá eksitá i kuminsá grita: ‘Biba Gran Artemis di Éfese!’"
ACT,Echonan Di E Apòstelnan,Echonan,NT,19,29,"E konmoshon a plama rònt siudat i e hendenan a pasa kohe Gaius i Aristargo, e kompañeronan masedonio di Pablo, i na bòshi nan a basha drenta amfiteater ku nan."
ACT,Echonan Di E Apòstelnan,Echonan,NT,19,30,"Pablo ker a presentá dilanti di asamblea, ma e disipelnan a kit'é di bai."
ACT,Echonan Di E Apòstelnan,Echonan,NT,19,31,"Tambe algun amigu di dje, ku tabata den posishon di outoridat den e provinsia ei, a manda rog'é pa no riska su bida den e amfiteater."
ACT,Echonan Di E Apòstelnan,Echonan,NT,19,32,Mientrastantu e asamblea a bira un konfushon total; algun hende tabata grita esaki i algun otro tabata grita esaya. Mayoria hende no tabata sa mes pakiko nan a bini huntu.
ACT,Echonan Di E Apòstelnan,Echonan,NT,19,33,"Algun hende den e multitut tabata pensa ku un ke otro tabatin di aber ku Alexander, pasobra e hudiunan a push'é manda dilanti. Ku su man Alexander a hasi seña ku e ker a dirigí su mes na asamblea pa defendé su kurpa."
ACT,Echonan Di E Apòstelnan,Echonan,NT,19,34,"Pero ora e hendenan a ripará ku e tabata hudiu, tur a kuminsá grita pareu pa dos ora largu: ‘Biba Gran Artemis di Éfese!’"
ACT,Echonan Di E Apòstelnan,Echonan,NT,19,35,E sekretario di siudat a trankilisá e hendenan i bisa nan: ‘Hendenan di Éfese! Ken na mundu no sa ku Éfese ta e siudat santu di e Gran Artemis i di e piedra sagrado ku a kai for di shelu?
ACT,Echonan Di E Apòstelnan,Echonan,NT,19,36,"Tumando na kuenta ku niun hende no por nenga e kosnan akí, boso mester keda trankil i no hasi nada deskabeyá!"
ACT,Echonan Di E Apòstelnan,Echonan,NT,19,37,Boso a bini ku e hòmbernan akí ounke nan no a kometé sakrilegio ni blasfemá nos diosa.
ACT,Echonan Di E Apòstelnan,Echonan,NT,19,38,"Si Demetrio i su koleganan tin un keho kontra kualke persona, korte ta habrí i e gobernadornan t'ei; e kontrinkantenan por keha otro einan."
ACT,Echonan Di E Apòstelnan,Echonan,NT,19,39,"Anto si boso tin algu mas, lo disidí esei den e asamblea legal."
ACT,Echonan Di E Apòstelnan,Echonan,NT,19,40,"Nos ta kore riesgo di ser akusá di a kuminsá un lantamentu pa motibu di nos asamblea djawe, komo nos no por presentá niun motibu pa hustifik'é.’"
ACT,Echonan Di E Apòstelnan,Echonan,NT,19,41,Ku e palabranan akí el a sera e reunion.
ACT,Echonan Di E Apòstelnan,Echonan,NT,20,1,"Ora e bochincha a plakia, Pablo a yama e disipelnan huntu i kurashá nan. El a tuma despedida di nan i kohe kaminda pa Masedonia."
ACT,Echonan Di E Apòstelnan,Echonan,NT,20,2,"El a pasa rònt e regionnan ei i kurashá e hendenan ku diskurso largu. Despues el a yega provinsia di Gresia,"
ACT,Echonan Di E Apòstelnan,Echonan,NT,20,3,"kaminda el a keda tres luna. Nèt ora e tabata bai nabegá pa Siria, e hudiunan a traha un kòmplòt kontra dje. P'esei el a disidí di bai via Masedonia."
ACT,Echonan Di E Apòstelnan,Echonan,NT,20,4,"Sopatro, yu di Piro, di siudat Berea, tabata kompañ'é, huntu ku Aristargo i Sekundo di Tesalónika, Gaius di Derbe, Timoteo, i Tígiko i Trófimo di Asia."
ACT,Echonan Di E Apòstelnan,Echonan,NT,20,5,Nan a sigui biaha bai dilanti i keda warda nos na Troas.
ACT,Echonan Di E Apòstelnan,Echonan,NT,20,6,"Despues di fiesta di pan sin zürdeg nos mes a nabegá sali for di Filipi i despues di sinku dia nos a djòin nan na Troas, kaminda nos a keda un siman."
ACT,Echonan Di E Apòstelnan,Echonan,NT,20,7,"Riba e promé dia di siman nos a reuní pa kibra pan. Pablo, ku tabatin intenshon di bai su siguiente dia, a tene un diskurso largu ku a dura te meianochi."
ACT,Echonan Di E Apòstelnan,Echonan,NT,20,8,"Den e sala ariba kaminda nos tabata reuní, tabatin hopi lampi sendé."
ACT,Echonan Di E Apòstelnan,Echonan,NT,20,9,"Un mucha hòmber yamá Eutiko tabata sintá riba rant di bentana. Segun Pablo tabata blo papia numa, el a bai un soño profundo, te ku kompletamente zurí di soño el a kita kai for di e di tres piso. Ora a his'é, e tabata morto."
ACT,Echonan Di E Apòstelnan,Echonan,NT,20,10,"Ma Pablo a baha bini abou, tira su kurpa abou na suela riba e mucha hòmber i bras'é. Anto el a bisa nan: ‘No preokupá! E ta na bida!’"
ACT,Echonan Di E Apòstelnan,Echonan,NT,20,11,Pablo a bolbe bai ariba i kibra pan kome. Despues el a sigui prediká pa un tempu largu; el a bai te ora di dia a habri.
ACT,Echonan Di E Apòstelnan,Echonan,NT,20,12,"Nan a kompañá e mucha hòmber, ku tabata bibu, hiba kas i a sinti nan mashá kurashá."
ACT,Echonan Di E Apòstelnan,Echonan,NT,20,13,"Nos a bai dilanti den e barku i nabegá bai Asos, kaminda nos a keda di tuma Pablo a bordo. El a manda nos hasi asina, pasobra e mes tabata bai na pia."
ACT,Echonan Di E Apòstelnan,Echonan,NT,20,14,"Ora el a kontra nos na Asos, nos a tum'é a bordo i sigui pa Mitilena."
ACT,Echonan Di E Apòstelnan,Echonan,NT,20,15,Nos a nabegá sali fo'i djei i su siguiente dia nos a yega dilanti di isla di Kios. Su manisé nos a pasa isla di Samos i e dia despues nos a yega siudat Mileto.
ACT,Echonan Di E Apòstelnan,Echonan,NT,20,16,"Pablo a disidí di pasa Éfese bai pa asina e no pèrdè tempu na provinsia di Asia. E tabatin purá, pasobra si tabata posibel e ker a yega Herusalèm riba dia di Pentekòster."
ACT,Echonan Di E Apòstelnan,Echonan,NT,20,17,For di Mileto Pablo a manda yama e ansianonan di e iglesia na Éfese pa nan bin kontra kuné.
ACT,Echonan Di E Apòstelnan,Echonan,NT,20,18,"Ora nan a yega, el a bisa nan: ‘Boso sa kon mi a anda semper ku boso, for di e promé dia ku mi a pone pia riba suela di provinsia di Asia."
ACT,Echonan Di E Apòstelnan,Echonan,NT,20,19,Bou di lágrima i den tur humildat mi a hasi mi trabou komo sirbidó di Señor durante e tribulashonnan ku mi a haña mi aden pa motibu di kòmplòt di e hudiunan.
ACT,Echonan Di E Apòstelnan,Echonan,NT,20,20,"Boso sa ku mi no a keda sin bisa boso loke ta di probecho pa boso; al kontrario, mi a proklamá e bon notisia na boso, i a siña boso, públikamente i na kas."
ACT,Echonan Di E Apòstelnan,Echonan,NT,20,21,Mi a hasi un apelashon serio na tantu hudiu komo no hudiu pa sigui Dios i tambe aseptá fe den nos Señor Hesus.
ACT,Echonan Di E Apòstelnan,Echonan,NT,20,22,"I awor mi ta bai Herusalèm komo prizonero di Spiritu Santu, sin sa kiko ta warda mi aya."
ACT,Echonan Di E Apòstelnan,Echonan,NT,20,23,"Loke mi sa ta ku den kada siudat ku mi bai, Spiritu Santu ta bisa mi ku prizòn i tribulashon ta warda mi."
ACT,Echonan Di E Apòstelnan,Echonan,NT,20,24,"Pero mi no ta konsiderá mi bida di ningun balor pa mi; loke tin balor pa mi ta, terminá mi mishon i e trabou ku mi a haña di Señor Hesus, esta prediká e bon notisia tokante grasia di Dios."
ACT,Echonan Di E Apòstelnan,Echonan,NT,20,25,"Wèl mi sa, ku boso lo no mira mi kara nunka mas, boso tur ku mi a pasa rònt serka dje predikando reino di Dios."
ACT,Echonan Di E Apòstelnan,Echonan,NT,20,26,"P'esei mi ta deklará na boso awe: si un di boso bai pèrdí, ami no ta kulpabel!"
ACT,Echonan Di E Apòstelnan,Echonan,NT,20,27,"Pasobra mi a anunsiá boso henter plan di Dios, sin tene nada atras."
ACT,Echonan Di E Apòstelnan,Echonan,NT,20,28,"Kuida boso kurpa i henter e trupa di karné ku Spiritu Santu a pone na boso enkargo. Sea wardadó di iglesia di Dios, e iglesia ku El a gana pa E mes, pa medio di su mes sanger."
ACT,Echonan Di E Apòstelnan,Echonan,NT,20,29,"Mi sa ku despues ku mi no t'ei mas, lobo feros lo bini meimei di boso i nan lo no spar e trupa di karné!"
ACT,Echonan Di E Apòstelnan,Echonan,NT,20,30,For di boso mes grupo lo lanta hende ku ta trose bèrdat pa haña e disipelnan nan tras.
ACT,Echonan Di E Apòstelnan,Echonan,NT,20,31,"P'esei sea alerta i sigui kòrda kon, ku awa na wowo, pa tres aña largu di dia i anochi ami a siña kada un di boso."
ACT,Echonan Di E Apòstelnan,Echonan,NT,20,32,I awor mi ta entregá boso den man di Dios i su mensahe bondadoso; e mensahe ku por yuda boso krese i duna boso tur e benefisionan ku Dios tin wardá pa esnan ku ta pertenesé n'E.
ACT,Echonan Di E Apòstelnan,Echonan,NT,20,33,"Nunka mi no a deseá oro, plata ni paña di niun hende."
ACT,Echonan Di E Apòstelnan,Echonan,NT,20,34,Boso mes sa kon ku mi mes man mi tabata proveé pa mi nesesidatnan i nesesidatnan di mi kompañeronan.
ACT,Echonan Di E Apòstelnan,Echonan,NT,20,35,Den tur kos mi a mustra boso ku pa medio di e tipo di trabou duru akí nos mester yuda esnan ku ta suak i no lubidá e siguiente palabranan ku Señor Hesus mes a bisa: “Duna ta hasi hende mas felis ku risibí!” ’
ACT,Echonan Di E Apòstelnan,Echonan,NT,20,36,"Ora Pablo a kaba, el a hinka rudia i a resa huntu ku nan tur."
ACT,Echonan Di E Apòstelnan,Echonan,NT,20,37,"Tur hende a kuminsá yora. Nan a basha bai riba Pablo, bras'é i sunch'e."
ACT,Echonan Di E Apòstelnan,Echonan,NT,20,38,Loke a hasi nan mas tristu tabata ku el a bisa ku nan lo no mira su kara mas. Despues nan a kompañ'é hib'é barku.
ACT,Echonan Di E Apòstelnan,Echonan,NT,21,1,"Ku mashá difikultat nos por a kita bai for di nan. Nos a subi bordo di e barku i nabegá bai isla di Kos dirèkt. Su siguiente dia nos a sigui pa isla di Rodos, i djei pa siudat Patara."
ACT,Echonan Di E Apòstelnan,Echonan,NT,21,2,Nos a haña un barku ku tabata bai krusa laman rumbo pa Fenisia; i nos a subi bordo nabegá bai kuné.
ACT,Echonan Di E Apòstelnan,Echonan,NT,21,3,"Ora isla di Chipre tabata visibel, nos a sigui nabegá den direkshon zùit di e isla, rumbo pa Siria. Despues nos a subi tera na Tiro, pasobra e barku mester a deskargá einan."
ACT,Echonan Di E Apòstelnan,Echonan,NT,21,4,Nos a buska e disipelnan di aya i keda un siman serka nan. Riba inspirashon di Spiritu Santu nan a bisa Pablo pa no bai Herusalèm.
ACT,Echonan Di E Apòstelnan,Echonan,NT,21,5,"Ora e dianan a pasa, nos a sali pa sigui nos biahe. Nan tur, huntu ku nan esposa i yunan, a kompañá nos te pafó di siudat, kantu di laman; aya nos a hinka rudia resa."
ACT,Echonan Di E Apòstelnan,Echonan,NT,21,6,E ora ei nos a tuma despedida di otro; nos a subi bordo di e barku i nan a bai nan kas bèk.
ACT,Echonan Di E Apòstelnan,Echonan,NT,21,7,"Nos a sigui nos biahe di Tiro pa Tolemais, kaminda nos a kumindá e rumannan i pasa un dia serka nan."
ACT,Echonan Di E Apòstelnan,Echonan,NT,21,8,"Su manisé nos a bolbe bai, yega Sesarea, kaminda nos a hospedá na kas di Felipe, e evangelista, un di e shete ayudantenan."
ACT,Echonan Di E Apòstelnan,Echonan,NT,21,9,E tabatin kuater yu muhé soltero ku tabatin don di profesia.
ACT,Echonan Di E Apòstelnan,Echonan,NT,21,10,"Nos tabata ei vários dia kaba, ora un profeta ku yama Agabo a bini fo'i Hudea."
ACT,Echonan Di E Apòstelnan,Echonan,NT,21,11,"Ora el a bin bishitá nos, el a kita Pablo su faha, mara su mes man i pia kuné, i bisa: ‘Ata loke Spiritu Santu ta bisa: “Asin'akí e hudiunan lo mara doño di e faha akí na Herusalèm i entreg'é den man di strañero.” ’"
ACT,Echonan Di E Apòstelnan,Echonan,NT,21,12,"Ora nos a tende e palabranan ei, tantu nos komo e hendenan lokal a kuminsá roga Pablo pa e no bai Herusalèm."
ACT,Echonan Di E Apòstelnan,Echonan,NT,21,13,"Ma Pablo a kontestá: ‘Pakiko boso ta yora i trata di kibra mi kurason? Ami ta kla, no solamente pa nan mara mi na Herusalèm, pero asta pa muri aya pa nòmber di Señor Hesus.’"
ACT,Echonan Di E Apòstelnan,Echonan,NT,21,14,Nos no por a papi'é pa e keda; p'esei nos a stòp di rog'é i bisa: ‘Señor su boluntat sosodé.’
ACT,Echonan Di E Apòstelnan,Echonan,NT,21,15,"Despues di a pasa e dianan ei aya, nos a bolbe prepará pa biaha i a kohe kaminda pa bai Herusalèm."
ACT,Echonan Di E Apòstelnan,Echonan,NT,21,16,Algun di e disipelnan di Sesarea tambe a bai ku nos i a hiba nos serka un sierto Mnason di Chipre kaminda nos lo a bai keda drumi; Mnason tabata un di proménan ku a kere den Señor.
ACT,Echonan Di E Apòstelnan,Echonan,NT,21,17,"Ora nos a yega Herusalèm, e rumannan a duna nos un kordial bonbiní."
ACT,Echonan Di E Apòstelnan,Echonan,NT,21,18,"Su siguiente dia Pablo a bai huntu ku nos serka Hakobo, i tur e ansianonan di iglesia tabata presente."
ACT,Echonan Di E Apòstelnan,Echonan,NT,21,19,"Despues di a kumindá nan, Pablo a konta na plaka chikí kiko Dios a hasi pa medio di dje serka e pueblonan no hudiu."
ACT,Echonan Di E Apòstelnan,Echonan,NT,21,20,"Ora nan a tende esei, nan tur a glorifiká Dios i bisa Pablo: ‘Ruman, bo por mira kuantu míles di hudiu a bira kreyente i kon deboto nan tur ta na Lei."
ACT,Echonan Di E Apòstelnan,Echonan,NT,21,21,"Nan a tende ku bo ta siña tur e hudiunan di e paisnan strañero ku nan mester rechasá Lei di Moises, keda sin sirkunsidá nan yunan i keda sin tene nan na e kustumbernan hudiu."
ACT,Echonan Di E Apòstelnan,Echonan,NT,21,22,Ta kon ta hasi awor! Sigur nan lo tende ku bo a yega aki.
ACT,Echonan Di E Apòstelnan,Echonan,NT,21,23,Hasi anto loke nos ta manda bo: tin kuater hòmber aki ku a hasi un promesa na Señor.
ACT,Echonan Di E Apòstelnan,Echonan,NT,21,24,"Bai ku nan i djòin nan den e seremonia di purifikashon i paga nan gastunan, ya nan por feita nan kabes. E ora ei tur hende ta mira ku no tin nada di bèrdat den loke nan a tende di bo i ku bo tambe ta biba di akuerdo ku Lei!"
ACT,Echonan Di E Apòstelnan,Echonan,NT,21,25,"Tokante e kreyentenan no hudiu nos a tuma un desishon kaba. Nos a partisipá nan ku nan mester keda leu di karni kontaminá pa sakrifisio na dios falsu, di sanger i di karni ku sanger aden i tambe di matrimonio prohibí pa Lei.’"
ACT,Echonan Di E Apòstelnan,Echonan,NT,21,26,E ora ei su siguiente dia Pablo a bai ku e hòmbernan i a hasi e seremonia di purifikashon pareu ku nan. Despues el a bai den tèmpel i pone e saserdotenan na altura kon largu e dianan di purifikashon lo dura i ki dia lo ofresé sakrifisio pa kada un di e kuater hòmbernan.
ACT,Echonan Di E Apòstelnan,Echonan,NT,21,27,"Nèt ora e shete dianan kasi a pasa, algun hudiu di provinsia di Asia a mira Pablo den tèmpel. Nan a instigá e multitut i kohe Pablo tene."
ACT,Echonan Di E Apòstelnan,Echonan,NT,21,28,"Nan a grita: ‘Israelitanan, ousilio! Ta e hòmber akí ta kana siña tur hende tur kaminda pa bai kontra e pueblo akí, kontra Lei di Moises i kontra tèmpel! Ademas el a bini ku algun hende ku no ta hudiu aki den i profaná e lugá sagrado!’"
ACT,Echonan Di E Apòstelnan,Echonan,NT,21,29,"Komo ya nan a mira Trófimo di Éfese huntu ku Pablo den siudat, nan tabata pensa ku Pablo a bai kuné den tèmpel."
ACT,Echonan Di E Apòstelnan,Echonan,NT,21,30,"Den henter siudat e hendenan a drenta akshon; nan a kore bini na bòshi, kohe Pablo lastr'é saka fo'i tèmpel. Inmediatamente despues a sera e portanan di tèmpel."
ACT,Echonan Di E Apòstelnan,Echonan,NT,21,31,"Nan ker a mat'é, ora ku e komandante di e batayon romano a haña notisia ku tabatin lantamentu den henter Herusalèm."
ACT,Echonan Di E Apòstelnan,Echonan,NT,21,32,"Mesora el a kore bai abou serka e multitut ku algun òfisir i sòldá. Ora nan a mir'é huntu ku e sòldánan, nan a stòp di bati Pablo."
ACT,Echonan Di E Apòstelnan,Echonan,NT,21,33,"E komandante a bai serka Pablo, koh'é prezu i duna òrdu pa mar'é ku dos kadena. Despues el a puntra: ‘Ken e hòmber akí ta? Kiko el a hasi?’"
ACT,Echonan Di E Apòstelnan,Echonan,NT,21,34,Algun hende tabata grita esaki i otro tabata grita esaya. Tabatin asina un konfushon ku e komandante no por a averiguá presis ta kiko a pasa i el a duna òrdu pa hiba Pablo den fòrti.
ACT,Echonan Di E Apòstelnan,Echonan,NT,21,35,"Ora nan a yega na e trapi, e sòldánan a haña nan ta karga Pablo, pasobra e multitut a bira hopi violento."
ACT,Echonan Di E Apòstelnan,Echonan,NT,21,36,E masa di hende a sigui nan tras i tabata grita: ‘Kaba kuné!’
ACT,Echonan Di E Apòstelnan,Echonan,NT,21,37,"Ora nan tabata bai hib'é fòrti, Pablo a puntra e komandante: ‘Mi por a bisa bo algu?’ E komandante a bis'é: ‘Bo por papia griego!"
ACT,Echonan Di E Apòstelnan,Echonan,NT,21,38,Ke men no ta abo ta e tèrsio di Egipto ku un ten pasá a kuminsá un lantamentu i guia kuater mil hòmber di e grupo gueriero sikario pa desierto?’
ACT,Echonan Di E Apòstelnan,Echonan,NT,21,39,"Pablo a kontestá: ‘Mi ta hudiu, nasé na Tarso di Silisia, siudadano di un siudat hopi importante. Por fabor, pèrmití mi dirigí palabra na e hendenan.’"
ACT,Echonan Di E Apòstelnan,Echonan,NT,21,40,"E komandante a dun'é pèrmit i Pablo, ku tabata pará riba e trapi, a hasi seña ku su man pa e hendenan keda ketu. Ora nan a kalma, el a dirigí palabra na nan na arameo:"
ACT,Echonan Di E Apòstelnan,Echonan,NT,22,1,"‘Hòmbernan, rumannan i tatanan di nos pueblo, skucha mi defensa!’"
ACT,Echonan Di E Apòstelnan,Echonan,NT,22,2,"Ora nan a tend'é ta papia na arameo ku nan, nan a bira mas ketu ainda i Pablo a sigui bisa:"
ACT,Echonan Di E Apòstelnan,Echonan,NT,22,3,"‘Mi ta hudiu nasé na Tarso na Silisia, ma mi a lanta aki na Herusalèm i Gamaliel tabata mi maestro; el a siña mi segun e eksigensianan estrikto di lei di nos antepasadonan. Mi tabata mes deboto na Lei ku boso tur ku ta aki awe."
ACT,Echonan Di E Apòstelnan,Echonan,NT,22,4,"Mi a persiguí esnan ku tabata sigui e Rumbo Nobo te na morto. Mi tabata arestá hòmber i muhé, benta nan den prizòn."
ACT,Echonan Di E Apòstelnan,Echonan,NT,22,5,Gransaserdote i henter konseho di ansiano por konfirmá ku mi ta papia bèrdat. Di nan mes mi a haña karta di referensia pa e rumannan hudiu na Damasko. Pasobra mi a bai pa arestá tur e hendenan ei aya tambe i trese nan Herusalèm pa nan haña kastigu.
ACT,Echonan Di E Apòstelnan,Echonan,NT,22,6,"Na kaminda, segun mi tabata aserká Damasko, diripiente banda di diesdos or di mèrdia un lus fuerte for di shelu a kòrta rònt di mi."
ACT,Echonan Di E Apòstelnan,Echonan,NT,22,7,"Mi a kai abou na suela i tende un stèm bisa mi: “Saulo, Saulo! Pakiko bo ta persiguí Mi?”"
ACT,Echonan Di E Apòstelnan,Echonan,NT,22,8,"Ami a kontestá: “Ken Bo ta, Señor?” El a rospondé mi: “Mi ta Hesus di Nazarèt, Esun ku bo ta persiguí!”"
ACT,Echonan Di E Apòstelnan,Echonan,NT,22,9,"Mi kompañeronan a mira e lus, ma nan no a tende e stèm ku tabata papia ku mi."
ACT,Echonan Di E Apòstelnan,Echonan,NT,22,10,"Mi a puntra: “Kiko mi tin ku hasi, Señor?” Señor a bisa mi: “Lanta riba bai Damasko; aya lo bo tende tur kos ku a indiká pa bo hasi.”"
ACT,Echonan Di E Apòstelnan,Echonan,NT,22,11,"Komo e lus briante a hasi mi siegu, mi kompañeronan a lei mi drenta Damasko."
ACT,Echonan Di E Apòstelnan,Echonan,NT,22,12,"Tabatin un sierto Ananías, un hòmber deboto i obedesidu na nos Lei, ku tabata gosa di rèspèt di tur habitante hudiu na Damasko."
ACT,Echonan Di E Apòstelnan,Echonan,NT,22,13,"El a bin para serka mi i bisa mi: “Ruman Saulo, haña bo bista atrobe!” I na mes momento mi a haña mi bista bèk i mi a mira Ananías."
ACT,Echonan Di E Apòstelnan,Echonan,NT,22,14,"El a bisa mi: “Di antemano Dios di nos antepasadonan a skohe bo pa konosé su boluntat, mira su Sirbidor hustu i tende E mes papia."
ACT,Echonan Di E Apòstelnan,Echonan,NT,22,15,Pasobra serka tur hende lo bo ta su testigu di loke bo a tende i mira.
ACT,Echonan Di E Apòstelnan,Echonan,NT,22,16,"Awor pakiko pèrdè tempu? Ban mira, invoká su nòmber, laga nan batisá bo i laba bo pikánan!”"
ACT,Echonan Di E Apòstelnan,Echonan,NT,22,17,"Mi a bai Herusalèm bèk i miéntras mi tabata resa den tèmpel, mi a haña un vishon."
ACT,Echonan Di E Apòstelnan,Echonan,NT,22,18,"Mi a mira Señor, anto El a bisa mi: “Hasi lihé sali for di Herusalèm purá! Pasobra e hendenan akí lo no aseptá bo testimonio di Mi.”"
ACT,Echonan Di E Apòstelnan,Echonan,NT,22,19,"Mi a kontestá: “Señor, nan sa ku t'ami tabata bai snoa bai kohe tur hende ku ta kere den Bo prezu, bati nan."
ACT,Echonan Di E Apòstelnan,Echonan,NT,22,20,"I mi tabat'ei, ora nan a mata bo testigu Esteban. Mi a bai di akuerdo ku esnan ku a mat'é i mi a wak nan mantelnan pa nan.”"
ACT,Echonan Di E Apòstelnan,Echonan,NT,22,21,"E ora ei El a bisa mi: “Bai numa, pasobra lo Mi manda bo leu, serka esnan ku no ta hudiu.” ’"
ACT,Echonan Di E Apòstelnan,Echonan,NT,22,22,"Nan tabata skucha Pablo bon bon te ora el a bisa asina, ma for di e momento ei nan a kuminsá grita na bos altu: ‘Kita e hòmber ei for di riba mundu! No ta bon pa e sigui biba!’"
ACT,Echonan Di E Apòstelnan,Echonan,NT,22,23,"Nan tabata grita, benta nan mantelnan un banda i tira tera den laria."
ACT,Echonan Di E Apòstelnan,Echonan,NT,22,24,E komandante romano a duna òrdu pa su sòldánan hiba Pablo den fòrti i batié ku karbachi pa investigá pakiko e hendenan tabata grita kontra Pablo.
ACT,Echonan Di E Apòstelnan,Echonan,NT,22,25,"Ora nan a mar'é pa bai batié ku karbachi, Pablo a puntra e òfisir romano pará einan: ‘Ta pèrmití pa bati un siudadano romano ku karbachi sin ku a konden'é den un huisio?’"
ACT,Echonan Di E Apòstelnan,Echonan,NT,22,26,"Ora e òfisir romano a tende esei, el a bai serka e komandante i bis'é: ‘Ta kiko e kos ku bo ta hasi akí? Ta un siudadano romano e hòmber ei ta!’"
ACT,Echonan Di E Apòstelnan,Echonan,NT,22,27,"E komandante a bai serka Pablo i bis'é: ‘Bisa mi, ta siudadano romano bo ta?’ Pablo a kontestá: ‘Sí!’"
ACT,Echonan Di E Apòstelnan,Echonan,NT,22,28,E ora ei e komandante a bisa: ‘Ami a paga un kapital pa e derecho ei.’ Pablo a bis'é: ‘Ma ami ta romano fo'i nasementu.’
ACT,Echonan Di E Apòstelnan,Echonan,NT,22,29,"Mesora e hòmbernan ku tabata bai interog'é a kita bai for di dje. Awor ku e komandante a realisá ku Pablo ta siudadano romano i ku t'é a laga bui e ku kadena, el a spanta."
ACT,Echonan Di E Apòstelnan,Echonan,NT,22,30,E komandante ker a sa mas a fondo kiko e hudiunan tabata akusá Pablo di dje. P'esei su siguiente dia el a laga kita Pablo su kadenanan i a duna òrdu pa e saserdotenan importante i henter Konseho Supremo reuní. El a saka Pablo fo'i fòrti i hib'é nan dilanti.
ACT,Echonan Di E Apòstelnan,Echonan,NT,23,1,"Pablo a wak e miembronan di Konseho Supremo duru den nan kara i bisa nan: ‘Mi rumannan, te dia djawe mi a biba mi bida ku un konsenshi kompletamente limpi den bista di Dios.’"
ACT,Echonan Di E Apòstelnan,Echonan,NT,23,2,Gransaserdote Ananías a manda esnan ku tabata pará banda di Pablo dal e den su boka.
ACT,Echonan Di E Apòstelnan,Echonan,NT,23,3,"Pablo a bis'é: ‘Dios lo dal bo, muraya blanku blanchá! Bo ta sinta einan ta husga mi segun Lei, i kontrali na Lei bo mes ta manda dal mi.’"
ACT,Echonan Di E Apòstelnan,Echonan,NT,23,4,E hendenan pará banda di Pablo a bis'é: ‘Bo ta insultá gransaserdote di Dios!’
ACT,Echonan Di E Apòstelnan,Echonan,NT,23,5,"El a bisa: ‘Rumannan, mi no tabata sa ku t'e ta gransaserdote. Skritura ta bisa: “No papia malu di e lider di bo pueblo.” ’"
ACT,Echonan Di E Apòstelnan,Echonan,NT,23,6,"Pablo tabata sa ku Konseho Supremo tabata konsistí di dos grupo, un di saduseo i un di fariseo; p'esei el a grita: ‘Rumannan, ta fariseo mi ta, yu di fariseo! Ta pasobra mi ta spera riba resurekshon for di morto, nan a kuminsá e huisio akí kontra mi!’"
ACT,Echonan Di E Apòstelnan,Echonan,NT,23,7,"Ora el a bisa asina, a bini un konflikto entre e fariseonan i e saduseonan, i e asamblea a sples na dos."
ACT,Echonan Di E Apòstelnan,Echonan,NT,23,8,"Ta asina ku e saduseonan ta bisa ku no tin resurekshon, ni angel, ni spiritu, ma fariseonan sí ta kere den tur e puntonan akí."
ACT,Echonan Di E Apòstelnan,Echonan,NT,23,9,Tabatin un gritamentu fuerte i algun dòktor di lei di e partido di fariseo a lanta protestá ku furia i bisa: ‘Nos no ta haña ku e hòmber akí a hasi nada malu! Por ta mashá bon ku un angel òf un spiritu a papia kuné!’
ACT,Echonan Di E Apòstelnan,Echonan,NT,23,10,E konflikto a terminá den un violensia asina grandi ku e komandante tabatin miedu pa nan no sker Pablo na pida pida. El a laga su sòldánan bini pa saka Pablo fo'i meimei di nan i hib'é fòrti.
ACT,Echonan Di E Apòstelnan,Echonan,NT,23,11,"E anochi ei Señor a para dilanti di Pablo i bis'é: ‘Kurashi! Meskos ku bo a testiguá di Mi na Herusalèm, lo bo hasié na Roma tambe.’"
ACT,Echonan Di E Apòstelnan,Echonan,NT,23,12,Su manisé algun hudiu a traha un kòmplòt. Nan a hasi un huramentu ku nan no ta kome ni bebe te ora nan mata Pablo.
ACT,Echonan Di E Apòstelnan,Echonan,NT,23,13,Tabatin mas di kuarenta hòmber den e kòmplòt akí.
ACT,Echonan Di E Apòstelnan,Echonan,NT,23,14,"Nan a bai serka e saserdotenan importante huntu ku e ansianonan, i bisa nan: ‘Bou di huramentu nos a resa pa maldishon kai riba nos, si nos kome òf bebe algu promé ku nos mata Pablo."
ACT,Echonan Di E Apòstelnan,Echonan,NT,23,15,"P'esei boso huntu ku Konseho Supremo mester hasi un petishon na e komandante romano pa e bolbe trese Pablo boso dilanti, bou di preteksto ku boso ke investigá su kaso mas a fondo. Nos ta kla pa likid'é promé ku e por yega akí!’"
ACT,Echonan Di E Apòstelnan,Echonan,NT,23,16,"Ma yu di Pablo su ruman muhé a tende di e trampa, anto el a bai konta Pablo den fòrti."
ACT,Echonan Di E Apòstelnan,Echonan,NT,23,17,"E ora ei Pablo a manda yama un di e òfisirnan i bis'é: ‘Hiba e yònkuman akí serka komandante, pasobra e tin algu di konta.’"
ACT,Echonan Di E Apòstelnan,Echonan,NT,23,18,"E òfisir a bai ku e mucha serka e komandante i mèldu: ‘E prizonero Pablo a manda yama mi pa pidi mi trese e mucha hòmber akí serka bo, pasobra e tin algu di mèldu.’"
ACT,Echonan Di E Apòstelnan,Echonan,NT,23,19,"E komandante a kohe e mucha hòmber tene na su man, hal'é un banda den privá i puntr'é: ‘Kiko bo tin di bisa?’"
ACT,Echonan Di E Apòstelnan,Echonan,NT,23,20,"E mucha hòmber a kont'é: ‘E outoridatnan hudiu a sera kabes pa pidi bo pa hiba Pablo nan dilanti mañan, bou di preteksto ku Konseho Supremo ke investigá su kaso mas a fondo."
ACT,Echonan Di E Apòstelnan,Echonan,NT,23,21,"No laga nan papia bo, pasobra tin mas di kuarenta hòmber ta drumi warda pa ataká Pablo. Bou di huramentu nan a resa pa maldishon kai riba nan, si nan kome òf bebe algu promé ku nan mata Pablo. I na e momento akí nan ta pará kla kaba ta warda bo kontesta!’"
ACT,Echonan Di E Apòstelnan,Echonan,NT,23,22,"Komandante a laga e mucha hòmber bai, ma a bis'é: ‘No konta niun hende ku bo a raportá mi e kosnan akí!’"
ACT,Echonan Di E Apòstelnan,Echonan,NT,23,23,"Despues e komandante a yama dos òfisir i bisa: ‘Prepará dosshen sòldá, setenta koredó di kabai i dosshen sòldá ku lansa; nan mester ta kla pa sali bai Sesarea for di nueb'or di anochi."
ACT,Echonan Di E Apòstelnan,Echonan,NT,23,24,Sòru pa Pablo haña kabai pa kore ariba i hib'é sano i salvo serka gobernador Feliks.’
ACT,Echonan Di E Apòstelnan,Echonan,NT,23,25,Anto e komandante mes a skibi un karta ku e siguiente kontenido na Feliks:
ACT,Echonan Di E Apòstelnan,Echonan,NT,23,26,‘Di Klaudio Lisias pa su Ekselensia Gobernador Feliks. Saludo!
ACT,Echonan Di E Apòstelnan,Echonan,NT,23,27,"E hudiunan a kohe e hòmber akí prezu i tabata na punto di mat'é. Ma ami a bai ku mi sòldánan i reskat'é, ya ku mi a tende ku e ta siudadano romano."
ACT,Echonan Di E Apòstelnan,Echonan,NT,23,28,"Komo mi tabata ker a sa kiko nan ta akus'é di dje, mi a hib'é dilanti di nan Konseho Supremo."
ACT,Echonan Di E Apòstelnan,Echonan,NT,23,29,Aya mi a deskubrí ku nan akusashon tabatin di aber ku pregunta tokante nan lei i ku e no a hasi nada ku ta meresé pena di morto òf kastigu di prizòn.
ACT,Echonan Di E Apòstelnan,Echonan,NT,23,30,"Anto ora mi a haña e informashon ku tabatin un kòmplòt kontra dje, mi a disidí di mand'é serka bo mesora. I mi a bisa esnan ku ta akus'é, pa keh'é serka bo.’"
ACT,Echonan Di E Apòstelnan,Echonan,NT,23,31,E sòldánan a kumpli ku e òrdu ku nan a haña; den anochi nan a kohe Pablo hib'é te siudat Antipatris.
ACT,Echonan Di E Apòstelnan,Echonan,NT,23,32,Su siguiente dia nan a laga e koredónan di kabai sigui bai kuné i nan mes a regresá fòrti.
ACT,Echonan Di E Apòstelnan,Echonan,NT,23,33,E otronan a hiba Pablo Sesarea i a entregá tantu e karta komo Pablo mes na gobernador.
ACT,Echonan Di E Apòstelnan,Echonan,NT,23,34,"Gobernador a lesa e karta i a puntra Pablo di kua provinsia e tabata. Ora el a haña sa ku ta di Silisia Pablo tabata,"
ACT,Echonan Di E Apòstelnan,Echonan,NT,23,35,"el a bisa: ‘Lo mi tende bo kaso, ora esnan ku ta akusá bo yega.’ Despues el a duna òrdu pa tene Pablo prezu den palasio di Heródes."
ACT,Echonan Di E Apòstelnan,Echonan,NT,24,1,"Despues di sinku dia gransaserdote Ananías a yega Sesarea ku algun ansiano i un tal Tertulo, un abogado. Nan a presentá nan keho kontra Pablo serka gobernador."
ACT,Echonan Di E Apòstelnan,Echonan,NT,24,2,"Ora a manda yama Pablo, Tertulo a kuminsá ku su diskurso di akusashon di e siguiente forma: ‘Su Ekselensia Gobernador Feliks, ta bo nos tin ku yama danki ku nos ta gosa di pas duradero, i ta danki na bo bon maneho ku hopi kambio ta tumando lugá na benefisio di e pais akí."
ACT,Echonan Di E Apòstelnan,Echonan,NT,24,3,Tur ora i tur kaminda nos ta rekonosé esei ku un gratitut sin límite.
ACT,Echonan Di E Apòstelnan,Echonan,NT,24,4,"Ma pa mi no kansa bo mas tantu, mi ker a pidi bo pa skucha nos diskurso kòrtiku ku e atenshon bondadoso ku nos konosé di bo."
ACT,Echonan Di E Apòstelnan,Echonan,NT,24,5,"E hòmber akí, nos a deskubrí, ta un berdadero pèster: rònt mundu e ta kousa disturbio serka hudiu i t'e ta un di e kabesnan di e sekta di Nazareonan."
ACT,Echonan Di E Apòstelnan,Echonan,NT,24,6,"Asta el a purba profaná tèmpel i e ora ei nos a koh'é prezu. [  Nos ker a husg'é di akuerdo ku nos Lei,"
ACT,Echonan Di E Apòstelnan,Echonan,NT,24,7,ma komandante Lisias a bini i ku mashá violensia el a kit'é for di nos.
ACT,Echonan Di E Apòstelnan,Echonan,NT,24,8,"Anto Lisias a duna òrdu pa esnan ku tin algu di akus'é presentá bo dilanti.]  Bo por komprobá bèrdat di e akusashonnan akí, si bo mes interogá e hòmber ei.’"
ACT,Echonan Di E Apòstelnan,Echonan,NT,24,9,E outoridatnan hudiu a sostené e akusashon akí; nan a sigurá gobernador ku ta esei tabata e bèrdat.
ACT,Echonan Di E Apòstelnan,Echonan,NT,24,10,"Riba un señal di Feliks Pablo a tuma palabra: ‘Mi sa ku hopi aña kaba bo ta esun ku ta garantisá hustisia den e pais akí, p'esei ku konfiansa mi ta defendé mi kaso bo dilanti."
ACT,Echonan Di E Apòstelnan,Echonan,NT,24,11,"Manera bo mes por averiguá, no mas ku diesdos dia pasá mi a bai Herusalèm pa adorá Dios."
ACT,Echonan Di E Apòstelnan,Echonan,NT,24,12,"Nan no a mira mi ta debatí ku niun hende, ni ta kousa lantamentu ni den tèmpel ni den snoa òf kualke otro kaminda den siudat."
ACT,Echonan Di E Apòstelnan,Echonan,NT,24,13,Anto nan no por proba loke nan ta akusá mi di dje awor akí.
ACT,Echonan Di E Apòstelnan,Echonan,NT,24,14,"Sí mi ke atmití, ku mi ta sirbi Dios di mi antepasadonan segun e Rumbo Nobo ku nan ta yama “sekta”. Mi ta kere tur kos ku ta skibí den lei di Moises i den buki di e profetanan."
ACT,Echonan Di E Apòstelnan,Echonan,NT,24,15,"Mi tin e mesun speransa den Dios ku e hendenan akí, esta e speransa ku bon hende i mal hende lo lanta for di morto."
ACT,Echonan Di E Apòstelnan,Echonan,NT,24,16,Asina mi tambe ta bringa duru pa semper mi konsenshi ta limpi dilanti di Dios i dilanti di hende.
ACT,Echonan Di E Apòstelnan,Echonan,NT,24,17,Despues di hopi aña mi a bai Herusalèm pa hiba un ofrenda di karidat pa mi pueblo i ofresé sakrifisio.
ACT,Echonan Di E Apòstelnan,Echonan,NT,24,18,"Na e okashon ei nan a mira mi den tèmpel, despues ku mi a partisipá na un seremonia di purifikashon. Niun multitut di hende no a bòsha bini, ni no tabatin niun bochincha;"
ACT,Echonan Di E Apòstelnan,Echonan,NT,24,19,"ta poko hudiu di provinsia di Asia tabat'ei. Bon mirá ta nan mes lo mester a presentá bo dilanti i entregá nan keho, si nan tin algu kontra mi."
ACT,Echonan Di E Apòstelnan,Echonan,NT,24,20,"Laga e hòmbernan akí bisa ki krímen nan a haña mi kulpabel di dje, ora mi a aparesé dilanti di nan Konseho Supremo."
ACT,Echonan Di E Apòstelnan,Echonan,NT,24,21,"Òf mester ta e echo ku mi a grita pará ei nan dilanti: “Ta pasobra mi ta spera riba resurekshon for di morto, boso ta tene e huisio akí kontra mi!” ’"
ACT,Echonan Di E Apòstelnan,Echonan,NT,24,22,"Gobernador Feliks, ku tabata bon na altura tokante e Rumbo Nobo, a posponé e reunion. El a bisa: ‘Ora komandante Lisias yega, mi ta disidí boso kaso.’"
ACT,Echonan Di E Apòstelnan,Echonan,NT,24,23,E òfisir a duna òrdu pa tene Pablo bou di un vigilansia no muchu severo i a pèrmití su amigunan kuid'é.
ACT,Echonan Di E Apòstelnan,Echonan,NT,24,24,"Poko dia despues Feliks tabata den kompania di su kasá Drusila, un muhé hudiu. Feliks a manda buska Pablo i a tend'é papia di fe den Kristu-Hesus."
ACT,Echonan Di E Apòstelnan,Echonan,NT,24,25,"Ma ora Pablo a kuminsá papia tokante hustisia, dominio propio i huisio benidero, Feliks a haña miedu i a bis'é: ‘Bo por bai numa; ora mi tin un chèns, mi ta manda yama bo.’"
ACT,Echonan Di E Apòstelnan,Echonan,NT,24,26,Na mes momento e tabata spera ku Pablo lo a ofres'é plaka bou di mesa. P'esei mes e tabata manda yam'é frekuentemente pa un kòmbersashon.
ACT,Echonan Di E Apòstelnan,Echonan,NT,24,27,"Dos aña a pasa i Porkio Festos a bira gobernador na lugá di Feliks. Komo Feliks ker a hasi e hudiunan un fabor, el a laga Pablo den prizòn."
ACT,Echonan Di E Apòstelnan,Echonan,NT,25,1,"Tres dia despues ku Festos a yega su provinsia, el a biaha di Sesarea pa Herusalèm."
ACT,Echonan Di E Apòstelnan,Echonan,NT,25,2,Aya e saserdotenan importante i e lidernan hudiu a present'é nan keho kontra Pablo. Tambe nan a pidi Festos
ACT,Echonan Di E Apòstelnan,Echonan,NT,25,3,pa supuestamente e hasi nan un fabor i laga trasladá Pablo pa Herusalèm: en realidat nan ker a traha un trampa p'e pa mat'é na kaminda.
ACT,Echonan Di E Apòstelnan,Echonan,NT,25,4,Ma Festos a kontestá nan: ‘Pablo ta prezu na Sesarea i ami mes lo bai aya pronto.
ACT,Echonan Di E Apòstelnan,Echonan,NT,25,5,"Wèl, laga boso lidernan bai Sesarea huntu ku mi, i si ta asina ku e hòmber ei a hasi kiko ku ta robes, nan por entregá un keho kontra dje.’"
ACT,Echonan Di E Apòstelnan,Echonan,NT,25,6,"Despues di a keda ocho òf ta dies dia na Herusalèm, el a bai Sesarea. Su siguiente dia el a kai sinta den korte di hustisia i manda pa trese Pablo."
ACT,Echonan Di E Apòstelnan,Echonan,NT,25,7,"Asina Pablo a yega, e outoridatnan hudiu ku a bini di Herusalèm a rondon'é i nan a trese hopi akusashon serio kontra dje, ku nan no por a proba."
ACT,Echonan Di E Apòstelnan,Echonan,NT,25,8,"Ma Pablo a defendé su kurpa i bisa: ‘Mi no a hasi nada malu ni kontra lei hudiu, ni kontra tèmpel, ni kontra emperador romano.’"
ACT,Echonan Di E Apòstelnan,Echonan,NT,25,9,"Pero Festos ker a hasi e hudiunan un fabor, p'esei el a puntra Pablo: ‘Bo ke bai Herusalèm i laga mi husga bo aya?’"
ACT,Echonan Di E Apòstelnan,Echonan,NT,25,10,"Pablo a kontestá: ‘Mi ta pará dilanti di korte di emperador; ta aki mester husga mi kaso. Manera bo mes ta mashá bon na altura, mi no a kometé niun krímen kontra e hudiunan."
ACT,Echonan Di E Apòstelnan,Echonan,NT,25,11,"Si mi a kometé un krímen ku ta meresé kastigu di morto, mi ta dispuesto pa muri. Ma si nan akusashonnan ta sin base, niun hende no por entregá mi djis pa hasi nan un fabor. Mi ta hasi un apelashon na Emperador!’"
ACT,Echonan Di E Apòstelnan,Echonan,NT,25,12,"E ora ei Festos a konsultá ku su konseheronan i deklará: ‘Bo a hasi un apelashon na emperador; awèl, serka emperador bo ta bai!’"
ACT,Echonan Di E Apòstelnan,Echonan,NT,25,13,Algun dia despues rei Agripa i su kasá Bernike a bini Sesarea pa kumindá Festos.
ACT,Echonan Di E Apòstelnan,Echonan,NT,25,14,"Komo nan a keda poko dia mas, Festos a konta rei Pablo su kaso; el a bis'é: ‘Tin un sierto persona aki, un prizonero ku Feliks a laga atras."
ACT,Echonan Di E Apòstelnan,Echonan,NT,25,15,"Awor ta asina ku ora mi tabata na Herusalèm, e saserdotenan importante i e ansianonan di pueblo hudiu a entregá un keho kontra dje. Nan a pidi mi konden'é,"
ACT,Echonan Di E Apòstelnan,Echonan,NT,25,16,"ma mi a kontestá nan ku no ta kustumber romano pa entregá niun hende asinasina, sin ku e akusado haña oportunidat pa defendé su mes personalmente dilanti esnan ku ta akus'é."
ACT,Echonan Di E Apòstelnan,Echonan,NT,25,17,"P'esei ora nan a bini aki, mi no a pèrdè tempu, ma su siguiente dia mes mi a kai sinta den korte di hustisia i manda trese e hòmber."
ACT,Echonan Di E Apòstelnan,Echonan,NT,25,18,"Ora esnan ku a bini pa akus'é a lanta para, nan no a bini ku niun akusashon di krímen malisioso, manera mi a suponé."
ACT,Echonan Di E Apòstelnan,Echonan,NT,25,19,Ma e diskushonnan tabata bai tokante asuntu di nan mes religion i tokante un hòmber morto ku yama Hesus. Anto segun Pablo e hòmber ei ta na bida!
ACT,Echonan Di E Apòstelnan,Echonan,NT,25,20,Mi no tabata sa kon investigá e asuntu i p'esei mi a puntra Pablo si e ke laga mi husg'é na Herusalèm.
ACT,Echonan Di E Apòstelnan,Echonan,NT,25,21,"Ma Pablo a hasi un apelashon pa laga su kaso bai dilanti di Su Mahestat Emperador. P'esei mi a duna òrdu pa ten'é prezu, te ora mi por mand'é serka emperador.’"
ACT,Echonan Di E Apòstelnan,Echonan,NT,25,22,Agripa a bisa Festos: ‘Esta un gana mi tin di tende e hòmber ei mes papia!’ Festos a bis'é: ‘Mañan bo ta tend'é.’
ACT,Echonan Di E Apòstelnan,Echonan,NT,25,23,Su manisé Agripa i Bernike a drenta sala di oudiensia ku mashá buya i seremonia; nan tabata kompañá pa e komandantenan romano i e hendenan importante di siudat. Festos a manda trese Pablo
ACT,Echonan Di E Apòstelnan,Echonan,NT,25,24,"i bisa: ‘Rei Agripa i tur hende presente, aki boso ta mira e hòmber pa kende henter poblashon hudiu a aserká mi, tantu aki komo na Herusalèm. Nan tabata grita ku mester kaba kuné!"
ACT,Echonan Di E Apòstelnan,Echonan,NT,25,25,"Ma mi no a haña ku el a hasi nada ku meresé morto; pero komo e mes a hasi un apelashon na Su Mahestat Emperador, mi a disidí di mand'é aya."
ACT,Echonan Di E Apòstelnan,Echonan,NT,25,26,"Ma mi no tin nada definitivo di konta emperador, p'esei mi a tres'é boso dilanti, spesialmente dilanti di bo, Rei Agripa, pa despues di a interog'é mi haña algu pa skibi."
ACT,Echonan Di E Apòstelnan,Echonan,NT,25,27,"Pasobra ta parse mi irasonabel pa manda un prizonero, sin indiká e keho kontra dje.’"
ACT,Echonan Di E Apòstelnan,Echonan,NT,26,1,Agripa a bisa Pablo: ‘Bo tin pèrmit pa defendé bo kaso.’ E ora ei Pablo a rèk su man i kuminsá su defensa:
ACT,Echonan Di E Apòstelnan,Echonan,NT,26,2,"‘Rei Agripa, mi ta sinti mi felis di por defendé mi kurpa awe den bo presensia kontra tur loke outoridat hudiu ta akusá mi di dje,"
ACT,Echonan Di E Apòstelnan,Echonan,NT,26,3,prinsipalmente pasobra abo ta bon na altura di e kustumbernan i e puntonan di diskushon hudiu. P'esei mi ta pidi bo skucha mi ku pasenshi.
ACT,Echonan Di E Apòstelnan,Echonan,NT,26,4,"Tur hudiu sa kon mi a biba serka nan, den mi mes tera i na Herusalèm, fo'i mi hubentut."
ACT,Echonan Di E Apòstelnan,Echonan,NT,26,5,"Nan sa i por konfirmá ku semper mi tabata fariseo, esta miembro di e grupo di mas severo den nos religion."
ACT,Echonan Di E Apòstelnan,Echonan,NT,26,6,"I awor nan a trese mi dilanti di korte, eksaktamente pasobra mi ta karga e speransa ku Dios lo kumpli ku e promesa hasí na nos antepasadonan!"
ACT,Echonan Di E Apòstelnan,Echonan,NT,26,7,"Nos diesdos tribunan di Israel ta spera di mira e promesa ei keda kumplí i pa motibu di esei nan ta sirbi Dios fervorosamente di dia i anochi. I ta nèt pa motibu di e speransa ei, Su Mahestat, e hudiunan ta akusá mi awor!"
ACT,Echonan Di E Apòstelnan,Echonan,NT,26,8,Ma pakiko boso ta haña ku ta algu inkreibel ku Dios ta lanta hende fo'i morto?
ACT,Echonan Di E Apòstelnan,Echonan,NT,26,9,Tòg mi mes tabata konvensí e tempu aya ku mi mester a hasi tur loke tabata posibel pa bringa nòmber di Hesus di Nazarèt.
ACT,Echonan Di E Apòstelnan,Echonan,NT,26,10,I esei ta loke mi a hasi na Herusalèm. Ku outorisashon di e saserdotenan importante mi a hinka hopi kreyente den prizòn; mi tabata duna mi aprobashon ora tabata mata nan.
ACT,Echonan Di E Apòstelnan,Echonan,NT,26,11,Den tur snoa mi tabata kastigá nan frekuentemente i tabata purba fòrsa nan blasfemá Dios dor di nenga nan fe. Loko di rabia mi a asta persiguí nan den e siudatnan pafó di nos pais.
ACT,Echonan Di E Apòstelnan,Echonan,NT,26,12,Asina mi tabata bai Damasko un be riba òrdu di e saserdotenan importante i ku nan outorisashon.
ACT,Echonan Di E Apòstelnan,Echonan,NT,26,13,"Tabata diesdos or di mèrdia, Su Mahestat, ora mi tabata na kaminda, ku mi a mira un lus fo'i shelu kòrta rònt di mi i di esnan ku tabata kompañá mi; e lus tabata mas fuerte ku klaridat di solo."
ACT,Echonan Di E Apòstelnan,Echonan,NT,26,14,"Nos tur a kai abou na suela i mi a tende un stèm bisa mi na arameo: “Saulo, Saulo! Pakiko bo ta persiguí Mi? Ta bo mes bo ta heridá dor di hasi manera bue ku ta skòp patras kontra e bion ku ta pui e pa bai dilanti.”"
ACT,Echonan Di E Apòstelnan,Echonan,NT,26,15,"Mi a kontestá: “Ta ken Bo ta, Señor?” Señor a rospondé: “Mi ta Hesus, ku bo ta persiguí."
ACT,Echonan Di E Apòstelnan,Echonan,NT,26,16,"Ma lanta riba, pasobra Mi a aparesé na bo pa nombra bo komo mi sirbidó i komo testigu di e vishon di Mi ku bo ta mira awor akí i e otro vishonnan di Mi ku lo bo mira."
ACT,Echonan Di E Apòstelnan,Echonan,NT,26,17,"Lo Mi salba bo for di pueblo di Israel i for di e pueblonan no hudiu, pasobra ta serka tur dos Mi ta manda bo"
ACT,Echonan Di E Apòstelnan,Echonan,NT,26,18,"pa habri nan wowo di moda ku nan ta bira lomba pa skuridat i aseptá lus, bira lomba pa poder di Satanas i aseptá Dios. E ora ei lo pordoná nan nan piká i nan lo haña un lugá serka esnan ku ta pertenesé na Mi, pa motibu di nan fe den Mi.”"
ACT,Echonan Di E Apòstelnan,Echonan,NT,26,19,"For di e dia ei, rei Agripa, mi a laga e vishon ku mi a haña fo'i shelu guia mi ketu bai."
ACT,Echonan Di E Apòstelnan,Echonan,NT,26,20,"Mi a prediká promé na e hendenan di Damasko i di Herusalèm, despues rònt region di Hudea i na e pueblonan no hudiu, ku nan mester kombertí, aseptá Dios i hasi loke ta kuadra ku nan bida nobo."
ACT,Echonan Di E Apòstelnan,Echonan,NT,26,21,Ta pa e motibu ei e hudiunan a kohe mi prezu den tèmpel purba mata mi.
ACT,Echonan Di E Apòstelnan,Echonan,NT,26,22,"Ma te dia djawe Dios a yuda mi, i ata mi pará aki, kla pa testiguá na ken ku ta. Mi no ta bisa nada otro ku no ta loke e profetanan i Moises a bisa,"
ACT,Echonan Di E Apòstelnan,Echonan,NT,26,23,esta ku Mesias mester a sufri i ku E ta Esun promé ku a lanta for di morto pa anunsiá e lus na tantu hudiu komo no hudiu.’
ACT,Echonan Di E Apòstelnan,Echonan,NT,26,24,"Ora Pablo a defendé su kurpa te asina leu, Festos a interumpié, gritando: ‘Loko bo ta, Pablo! Tur e sabiduria ei a hasi bo loko!’"
ACT,Echonan Di E Apòstelnan,Echonan,NT,26,25,"Pablo a kontest'é: ‘Su Ekselensia Festos, no ta loko mi ta; al kontrario, loke mi ta papia ta pura bèrdat."
ACT,Echonan Di E Apòstelnan,Echonan,NT,26,26,Rei Agripa ta na altura di e kosnan akí; kuné mi por papia abiertamente. Mi ta sigur ku e no a keda sin opservá loke ta sosodiendo akinan. E kosnan akí no a sosodé den un huki skondí.
ACT,Echonan Di E Apòstelnan,Echonan,NT,26,27,"Rei Agripa, bo ta kere e profetanan? Sí, mi sa ku bo ta kere nan.’"
ACT,Echonan Di E Apòstelnan,Echonan,NT,26,28,Agripa a bisa Pablo: ‘Kasi kasi bo por a hasi mi kristian!’
ACT,Echonan Di E Apòstelnan,Echonan,NT,26,29,"Pablo a kontest'é: ‘Dios laga bèrdè ku na dado momento no solamente abo, pero tur ku ta skucha mi awor akí bira un poko manera mi, ma sin e buinan akí!’"
ACT,Echonan Di E Apòstelnan,Echonan,NT,26,30,"Rei a lanta para; gobernador i Bernike a siguié, huntu ku henter nan eskolta."
ACT,Echonan Di E Apòstelnan,Echonan,NT,26,31,"Despues di a sali bai, nan a komentá ku otro: ‘E hòmber akí no a hasi nada ku meresé morto òf kastigu di prizòn.’"
ACT,Echonan Di E Apòstelnan,Echonan,NT,26,32,"Agripa a bisa Festos: ‘Si no ta pasobra e hòmber ei a hasi un apelashon na emperador, lo por a dun'é su libertat.’"
ACT,Echonan Di E Apòstelnan,Echonan,NT,27,1,"Ora a tuma e desishon ku nos lo a bai Italia ku barku di bela, nan a entregá Pablo i algun otro prezu na Yulius, un òfisir di regimento imperial."
ACT,Echonan Di E Apòstelnan,Echonan,NT,27,2,"Nos a bai bordo di un barku di Adramitio ku tabata nabegá pa e hafnan na kosta di provinsia di Asia. Aristargo, un masedonio di Tesalónika, tabata kompañá nos."
ACT,Echonan Di E Apòstelnan,Echonan,NT,27,3,Su siguiente dia nos a mara den haf di Sidon; Yulius tabata asina amabel di laga Pablo bishitá su amigunan i disfrutá di nan kuido.
ACT,Echonan Di E Apòstelnan,Echonan,NT,27,4,Fo'i djei nos a nabegá nort di isla di Chipre pa haña protekshon kontra bientu kontrali.
ACT,Echonan Di E Apòstelnan,Echonan,NT,27,5,"Nos a krusa laman ganchu na altura di Silisia i Pamfilia, i alkansá siudat Mira na Lisia."
ACT,Echonan Di E Apòstelnan,Echonan,NT,27,6,"Aya e òfisir romano a haña un barku di Alexandria ku tabata nabegá pa Italia, i a trasladá nos na bordo."
ACT,Echonan Di E Apòstelnan,Echonan,NT,27,7,"Durante hopi dia nos a nabegá pokopoko, i ku mashá difikultat nos a yega na altura di península di Knido. Komo bientu kontrali no tabata pèrmití nos sigui den e direkshon ei, nos a nabegá pasa zùit di isla di Kreta, via di punta Salmone, pa haña protekshon di bientu."
ACT,Echonan Di E Apòstelnan,Echonan,NT,27,8,"Ku mashá difikultat nos a nabegá kantu di kosta di Kreta i a yega un lugá yamá Haf Bunita, serka di siudat Lasea."
ACT,Echonan Di E Apòstelnan,Echonan,NT,27,9,"Mientrastantu hopi tempu a pasa i tabata peligroso pa sigui nabegá, pasobra e temporada di nabegá a pasa kaba. P'esei mes Pablo a atvertí nan:"
ACT,Echonan Di E Apòstelnan,Echonan,NT,27,10,"‘Shonnan, mi ta mira ku ta hopi riskante pa sigui nabegá. No solamente e barku i karga ta kore peliger, pero bida di hende tambe.’"
ACT,Echonan Di E Apòstelnan,Echonan,NT,27,11,Ma e òfisir a kere mas den loke e kapitan i e doño di e barku a bis'é ku den Pablo su palabra.
ACT,Echonan Di E Apòstelnan,Echonan,NT,27,12,"Komo e haf no tabata adekuá pa pasa wenter, mayoria a bai di akuerdo pa sali nabegá fo'i djei i purba yega Feniks. Feniks ta un haf na Kreta ku ta keda kara pa nort i zùitwèst."
ACT,Echonan Di E Apòstelnan,Echonan,NT,27,13,A lanta un bientu suave for di zùit i e tripulante a pensa ku sigur nan plan lo a resultá eksitoso; nan a hisa anker i a kuminsá nabegá pegá pegá ku kosta di Kreta.
ACT,Echonan Di E Apòstelnan,Echonan,NT,27,14,Ma no muchu tempu despues un bientu di orkan ku nan ta yama ‘Nortost’ a kuminsá supla for di direkshon di tera.
ACT,Echonan Di E Apòstelnan,Echonan,NT,27,15,"Bientu a lastra e boto bai kuné; tabata imposibel pa sigui nabegá kontra bientu, p'esei nos a entregá numa i drif bai kuné."
ACT,Echonan Di E Apòstelnan,Echonan,NT,27,16,"Nos a haña protekshon kontra bientu, ora nos a pasa zùit di isla di Klauda i ku mashá difikultat nos por a logra sigurá e boto chikí."
ACT,Echonan Di E Apòstelnan,Echonan,NT,27,17,"Despues di a hal'é na bordo, nan a mara kurpa di e barku duru ku kabuya pa sosten'é. Komo nan tabatin miedu pa e barku no pega den santu kantu di kosta di Libia, nan a pone e bela prinsipal den funshon i sigui drif."
ACT,Echonan Di E Apòstelnan,Echonan,NT,27,18,"E tempestat a sigui suta nos fuertemente, i su siguiente dia nan a kuminsá tira parti di e karga afó."
ACT,Echonan Di E Apòstelnan,Echonan,NT,27,19,I siguiente dia nan mes a benta karga i bela di e barku na laman.
ACT,Echonan Di E Apòstelnan,Echonan,NT,27,20,"Pa vários dia nos no por a mira ni solo ni strea, i e tempestat a sigui ku e mesun forsa. Pokopoko nos a pèrdè tur speransa ku nos lo skapa."
ACT,Echonan Di E Apòstelnan,Echonan,NT,27,21,Niun hende no ker a kome mas. Pablo a lanta para nan dilanti i bisa: ‘Shonnan mester a tende di mi i no mester a hisa bela sali for di Kreta. E ora ei nos lo no a kore peliger ni sufri niun pèrdida.
ACT,Echonan Di E Apòstelnan,Echonan,NT,27,22,Ma asta awor akí mi ta apelá na boso pa tene kurashi! Niun di boso lo no pèrdè su bida; e barku so ta bai pèrdí!
ACT,Echonan Di E Apòstelnan,Echonan,NT,27,23,"Pasobra ayera nochi un angel di e Dios ku mi ta pertenesé n'E i ku mi ta sirbi, a bini serka mi"
ACT,Echonan Di E Apòstelnan,Echonan,NT,27,24,"i bisa mi: “No tene miedu, Pablo! Bo mester presentá dilanti di emperador, i Dios den su bondat a pone bida di esnan ku ta nabegá huntu ku bo den bo man.”"
ACT,Echonan Di E Apòstelnan,Echonan,NT,27,25,"Ke men anto, shonnan, tuma un kurashi! Mi ta konfia Dios ku lo bai manera e angel a bisa mi."
ACT,Echonan Di E Apòstelnan,Echonan,NT,27,26,Nos lo pega na kosta di un isla!’
ACT,Echonan Di E Apòstelnan,Echonan,NT,27,27,"Ya a pasa dieskuater anochi for di e momento ku e tempestat a kuminsá pusha nos riba Laman Adriátiko, ora meimei di anochi e tripulante a pensa ku nan tabata aserkando tera."
ACT,Echonan Di E Apòstelnan,Echonan,NT,27,28,Nan a peilu e awa ku un liña ku pida chumbu; e tabata 40 meter hundu. Despues di un ratu nan a bolbe hasié; e tabata 30 meter hundu.
ACT,Echonan Di E Apòstelnan,Echonan,NT,27,29,"Nan tabatin miedu pa nos barku no subi baranka, p'esei nan a baha kuater anker parti patras di e boto i resa pa di dia habri pa kaba."
ACT,Echonan Di E Apòstelnan,Echonan,NT,27,30,"E tripulante tabata ker a hui bai i bou di preteksto ku ta pa nan baha anker parti dilanti tambe, nan a fir e boto chikí den awa."
ACT,Echonan Di E Apòstelnan,Echonan,NT,27,31,"Pablo a bisa e òfisir i su sòldánan: ‘Si e tripulante no keda na bordo, boso no por skapa!’"
ACT,Echonan Di E Apòstelnan,Echonan,NT,27,32,E ora ei e sòldánan a kap e kabuyanan ku tabata wanta e boto i a lag'é kai na awa.
ACT,Echonan Di E Apòstelnan,Echonan,NT,27,33,"Djis promé ku di dia habri Pablo a roga nan tur pa kome algu; el a bisa nan: ‘Awe ta hasi dieskuater dia ku boso ta den tenshon, sin kome nada."
ACT,Echonan Di E Apòstelnan,Echonan,NT,27,34,P'esei mi ta roga boso: kome algu; boso mester di dje pa boso por sobrebibí. Niun drachi di boso kabei lo no sufri daño.’
ACT,Echonan Di E Apòstelnan,Echonan,NT,27,35,"Despues di a bisa esei Pablo a kohe pan, gradisí Señor dilanti nan tur, kibr'é i kuminsá kome."
ACT,Echonan Di E Apòstelnan,Echonan,NT,27,36,Nan tur a tuma kurashi i kada un a kohe algu di kome.
ACT,Echonan Di E Apòstelnan,Echonan,NT,27,37,Tabatin na tur 276 persona na bordo.
ACT,Echonan Di E Apòstelnan,Echonan,NT,27,38,"Despues ku tur hende a haña sufisiente kuminda pa kome, nan a tira sobrá trigo afó pa hasi e barku mas lihé."
ACT,Echonan Di E Apòstelnan,Echonan,NT,27,39,"Ora di dia a habri e tripulante no a rekonosé e kosta, ma sí nan a nota ku tabatin un boka ku un playa i nan a disidí pa si ta posibel laga e barku subi tera einan."
ACT,Echonan Di E Apòstelnan,Echonan,NT,27,40,"Nan a laga e ankernan senk, i na mes momento nan a lòs e kabuyanan ku tabatin e remanan di e timon wantá. Despues nan a hisa bela na parti dilanti di e barku ariba pa bientu supl'é manda dilanti i asin'ei nan a kohe rumbo pa e playa."
ACT,Echonan Di E Apòstelnan,Echonan,NT,27,41,"Ma e barku a pega den santu, e parti dilanti a keda pegá sin por lòs i ola brutu tabata bati e parti patras kibra."
ACT,Echonan Di E Apòstelnan,Echonan,NT,27,42,E sòldánan ker a mata e prezunan pa niun di nan no landa bai kantu i hui.
ACT,Echonan Di E Apòstelnan,Echonan,NT,27,43,"Ma e òfisir, ku ker a skapa Pablo, a kita nan di hasi esei. El a duna òrdu pa tur esnan ku por landa bula na awa landa bai kantu"
ACT,Echonan Di E Apòstelnan,Echonan,NT,27,44,i laga sobrá tene na planki i pida pida palu di e boto. Anto asina tur a yega kantu sano i salvo.
ACT,Echonan Di E Apòstelnan,Echonan,NT,28,1,"Ora nos a yega kantu sano i salvo, nos a deskubrí ku e isla tabata yama Malta."
ACT,Echonan Di E Apòstelnan,Echonan,NT,28,2,"E habitantenan a demostrá un kariño ekstraordinario. Komo áwaseru tabata kai i tabata hasi friu, nan a sende un kandela i laga nos tur djòin nan."
ACT,Echonan Di E Apòstelnan,Echonan,NT,28,3,Pablo a kohe un bòshi di palu seku i tir'é riba e kandela. Un kolebra venenoso a kore sali pa motibu di e kayente i a morde su man keda ten'é.
ACT,Echonan Di E Apòstelnan,Echonan,NT,28,4,"Ora e hendenan lokal a mira e kolebra kologá na Pablo su man, nan a komentá ku otro: ‘Sigur e hòmber ei ta un asesino; kaba el a kaba di skapa for di laman, tòg hustisia dibino no ke lag'é biba!’"
ACT,Echonan Di E Apòstelnan,Echonan,NT,28,5,"Ma Pablo a sakudí e kolebra for di su kurpa i tir'é den kandela, sin ku nada malu a pasa e mes."
ACT,Echonan Di E Apòstelnan,Echonan,NT,28,6,"E hendenan a keda spera ku lo el a hincha òf dal abou muri diripiente. Despues di warda un tempu largu i mira ku nada straño no a pas'é, nan a kambia di idea i bisa: ‘Ta un dios e hòmber ei ta!’"
ACT,Echonan Di E Apòstelnan,Echonan,NT,28,7,"No muchu leu fo'i djei banda tabatin e kunukunan di Publio, kabesante di e isla. El a risibí nos ku mashá kariño i nos a keda tres dia den su kas."
ACT,Echonan Di E Apòstelnan,Echonan,NT,28,8,"A sosodé ku su tata tabata malu na kama ku keintura i disenteria. Pablo a bai den e tata su kamber, resa, pone man riba dje i kur'é."
ACT,Echonan Di E Apòstelnan,Echonan,NT,28,9,Despues ku esei a sosodé tur otro hende malu riba e isla a bini i nan tambe a haña kura.
ACT,Echonan Di E Apòstelnan,Echonan,NT,28,10,"Nan a rekompensá nos ku hopi regalo i ora nos tabata bai nabegá, nan a proveé nos loke nos tabatin mester pa e biahe."
ACT,Echonan Di E Apòstelnan,Echonan,NT,28,11,Despues di tres luna nos a sali ku un barku di Alexandria. E barku a pasa wenter na e isla; e tabatin emblema di e diosnan ohochi riba dje.
ACT,Echonan Di E Apòstelnan,Echonan,NT,28,12,Nos a yega siudat di Sirakusa i a keda aya tres dia.
ACT,Echonan Di E Apòstelnan,Echonan,NT,28,13,Fo'i djei nos a sigui nabegá na kosta pa yega e siudat Regium. Siguiente dia a lanta un bientu fo'i zùit. Asin'ei nos a yega e siudat Puteoli den dos dia.
ACT,Echonan Di E Apòstelnan,Echonan,NT,28,14,Aya nos a topa algun ruman ku a pidi nos keda un siman serka nan. E ora ei nos a sigui via tera pa Roma.
ACT,Echonan Di E Apòstelnan,Echonan,NT,28,15,"E kreyentenan di aya tambe a tende di nos yegada. Nan a bini te Foro Api i Tres Taberna pa kontra ku nos. Ora Pablo a mira nan, el a gradisí Dios i haña kurashi."
ACT,Echonan Di E Apòstelnan,Echonan,NT,28,16,"Ora nos a yega Roma, Pablo a haña pèrmit pa biba riba su mes, pero ku un sòldá pa vigil'é."
ACT,Echonan Di E Apòstelnan,Echonan,NT,28,17,"Despues di tres dia Pablo a invitá e lidernan hudiu pa bini huntu. Ora nan a reuní, el a bisa nan: ‘Rumannan hudiu, ounke mi no a hasi nada kontra nos pueblo òf kontra kustumber di nos antepasadonan, for di Herusalèm nan a entregá mi komo prezu den man di e romanonan."
ACT,Echonan Di E Apòstelnan,Echonan,NT,28,18,"Despues di a interogá mi e romanonan ker a laga mi bai, pasobra nan no a haña ku mi a hasi nada ku a meresé kastigu di morto."
ACT,Echonan Di E Apòstelnan,Echonan,NT,28,19,"Pero komo e hudiunan a bai kontra esei, mi a haña mi obligá ta hasi un apelashon na emperador. Sinembargo esei no ke men sí ku awor akí mi ta bai entregá un keho kontra mi mes pueblo!"
ACT,Echonan Di E Apòstelnan,Echonan,NT,28,20,"Ta p'esei mi ker a mira boso i kombersá ku boso: ta pa motibu di speransa ku Israel mes ta karga, mi ta di bui asin'akí!’"
ACT,Echonan Di E Apòstelnan,Echonan,NT,28,21,Nan a bis'é: ‘Nos no a haña niun karta di Hudea tokante bo ni niun ruman no a bini djei pa raportá òf bisa algu malu di bo.
ACT,Echonan Di E Apòstelnan,Echonan,NT,28,22,Ma nos tin gana sí di tende bo ideanan. Pasobra nos sa ku tur kaminda hende ta papia kontra e sekta ku bo ta pertenesé n'e!’
ACT,Echonan Di E Apòstelnan,Echonan,NT,28,23,"Nan a palabrá un dia ku Pablo i un kantidat grandi di nan a bai kaminda e tabata keda. For di mainta trempan te anochi lat e tabata duna nan splikashon, testiguá di reino di Dios i tabata purba di gana nan pa Kristu a base di Lei di Moises i buki di e profetanan."
ACT,Echonan Di E Apòstelnan,Echonan,NT,28,24,"El a konvensé sierto di nan, ma e otronan no ker a kere."
ACT,Echonan Di E Apòstelnan,Echonan,NT,28,25,"E hudiunan a kita bai den desakuerdo ku otro; esei a pone Pablo añadí: ‘Esta korekto Spiritu Santu a papia ku boso antepasadonan, pa medio di profeta Isaías:"
ACT,Echonan Di E Apòstelnan,Echonan,NT,28,26,"“Bai antó i bisa e pueblo akí: Skucha, sigui skucha numa, tòg boso lo no komprondé; mira, sigui mira numa, tòg boso lo no rekonosé."
ACT,Echonan Di E Apòstelnan,Echonan,NT,28,27,"Pasobra kurason di e pueblo akí a bira duru, nan a tapa nan orea, plak nan wowo sera, pa nan wowo no mira, ni nan orea no tende, ni nan mente no komprondé, pa nan no kombertí. Lo Mi a kura nan e ora ei?” ’,"
ACT,Echonan Di E Apòstelnan,Echonan,NT,28,28,Pablo a sigui bisa: ‘Sa anto ku Dios a manda e mensahe di salbashon akí pa esnan no hudiu. Nan sí lo skucha!’ [
ACT,Echonan Di E Apòstelnan,Echonan,NT,28,29,"Ora el a bisa asina, e hudiunan a kita bai; nan tabatin un diskushon fuerte entre nan.]"
ACT,Echonan Di E Apòstelnan,Echonan,NT,28,30,"Pablo a keda biba dos aña kompleto einan, den un lugá ku e mes tabata hür. Tur hende tabata bonbiní serka dje."
ACT,Echonan Di E Apòstelnan,Echonan,NT,28,31,"E tabata prediká reino di Dios i siña e hendenan tokante Señor Hesu-Kristu públikamente, den tur libertat."
ROM,Karta Di Pablo Na Romanonan,Romanonan,NT,1,1,"Esaki ta karta di Pablo, sirbidó di Kristu-Hesus, ku Dios a yama pa ta apòstel i nombra pa proklamá e bon notisia di Dios."
ROM,Karta Di Pablo Na Romanonan,Romanonan,NT,1,2,Dios a yega di primintí e bon notisia ei di antemano pa medio di su profetanan den Santa Skritura.
ROM,Karta Di Pablo Na Romanonan,Romanonan,NT,1,3,"Su promesa tabata tokante su Yu, nos Señor Hesu-Kristu. Komo hende El a nase desendiente di David, pero pa medio di e Spiritu di santidat Dios a mustra bon kla ku E ta su Yu poderoso, pasobra El a lanta for di morto."
ROM,Karta Di Pablo Na Romanonan,Romanonan,NT,1,5,Pa medio di djE i na su honor nos a risibí grasia di ta apòstel i asina hiba esnan no hudiu na obediensia n'E dor di nan fe den djE.
ROM,Karta Di Pablo Na Romanonan,Romanonan,NT,1,6,Boso tambe ta forma parti di esnan yamá pa pertenesé na Hesu-Kristu.
ROM,Karta Di Pablo Na Romanonan,Romanonan,NT,1,7,"Mi ta skibi boso tur ku ta na Roma, boso ku Dios ta stima i ku El a yama pa pertenesé na su pueblo santu. Grasia i pas di Dios nos Tata i di Señor Hesu-Kristu sea ku boso."
ROM,Karta Di Pablo Na Romanonan,Romanonan,NT,1,8,"Na promé lugá mi ta gradisí mi Dios pa medio di Hesu-Kristu pa boso tur, ya ku henter mundu ta papia di boso fe."
ROM,Karta Di Pablo Na Romanonan,Romanonan,NT,1,9,"Sí, Dios ta mi testigu ku mi ta kòrda boso konstantemente den orashon. Mi ta sirbiÉ di kurason predikando e bon notisia tokante su Yu."
ROM,Karta Di Pablo Na Romanonan,Romanonan,NT,1,10,"Den tur mi orashonnan mi ta pidi pa mi por logra porfin di bishitá boso, si Dios ke."
ROM,Karta Di Pablo Na Romanonan,Romanonan,NT,1,11,Pasobra mi tin mashá mashá gana di mira boso pa por kompartí algun don ku Spiritu Santu a duna mi i asina ei fortalesé boso.
ROM,Karta Di Pablo Na Romanonan,Romanonan,NT,1,12,"Mi ke men, nos mester kurashá otro pa medio di e fe ku nos tur tin."
ROM,Karta Di Pablo Na Romanonan,Romanonan,NT,1,13,"Rumannan, mi ke pa boso sa ku hopi be mi a traha plan pa bin bishitá boso, pero te awor semper mi a haña mi strobá. Tòg mi ke haña un kosecha spiritual serka boso manera mi a haña serka e otro pueblonan no hudiu."
ROM,Karta Di Pablo Na Romanonan,Romanonan,NT,1,14,"Mi tin un obligashon ku tur pueblo, no ta importá si ta hende sivilisá òf nò, ignorante òf sabí."
ROM,Karta Di Pablo Na Romanonan,Romanonan,NT,1,15,P'esei mi ta ansioso pa prediká e bon notisia na boso ku ta biba na Roma tambe.
ROM,Karta Di Pablo Na Romanonan,Romanonan,NT,1,16,"Mi no tin bèrgwensa di prediká e bon notisia, pasobra e ta poder di Dios pa salba tur ku ta kere, na promé lugá hudiu, pero tambe esnan no hudiu."
ROM,Karta Di Pablo Na Romanonan,Romanonan,NT,1,17,"Pues e bon notisia ta mustra nos kon Dios ta aseptá hende komo hustu. Esei ta kuminsá ku fe i ta sigui ku fe, manera Skritura ta bisa: ‘E hende ku Dios a hasi hustu den su bista, pa medio di fe, lo biba.’,"
ROM,Karta Di Pablo Na Romanonan,Romanonan,NT,1,18,"Pues Dios, for di shelu, ta laga nos sa kon E ta kastigá tur piká i maldat di hende ku, dor di un bida malbado, ta stroba su bèrdat di sali na kla."
ROM,Karta Di Pablo Na Romanonan,Romanonan,NT,1,19,"Dios ta kastigá nan, pasobra nan ta bon na altura di loke hende por sa di Dios. Dios mes a mustra nan esei!"
ROM,Karta Di Pablo Na Romanonan,Romanonan,NT,1,20,"For di tempu ku Dios a krea mundu, hende por komprondé klaramente kua ta e karakterístikanan invisibel di Dios, esta ku su poder no tin fin i ku enberdat E ta Dios. Hende por mira esaki den loke Dios a krea, p'esei nan no tin diskulpa."
ROM,Karta Di Pablo Na Romanonan,Romanonan,NT,1,21,"Nan sa ku Dios ta eksistí, ma tòg nan no ta dun'É e gloria ku E meresé, ni nan no ta gradisiÉ. Nan ta pensa kos di loko i skuridat a yena nan kabes bashí."
ROM,Karta Di Pablo Na Romanonan,Romanonan,NT,1,22,"Nan ta pretendé di ta sabí, pero nan a para bira asina bobo"
ROM,Karta Di Pablo Na Romanonan,Romanonan,NT,1,23,"ku nan a kambia grandesa di e Dios ku ta inmortal pa imágen den forma di hende mortal, para, bestia ku kuater pata i reptil!"
ROM,Karta Di Pablo Na Romanonan,Romanonan,NT,1,24,"P'esei Dios a entregá nan na e porkerianan ku nan kurason ta deseá, esta na e kosnan bergonsoso ku nan un ta hasi ku otro."
ROM,Karta Di Pablo Na Romanonan,Romanonan,NT,1,25,"El a entregá nan, pasobra nan ta kambia e bèrdat di ken Dios ta pa un mentira; nan ta adorá i sirbi loke ta kreá na lugá di e Kreador, ku meresé alabansa pa semper. Amèn!"
ROM,Karta Di Pablo Na Romanonan,Romanonan,NT,1,26,"Ya ku hende ta hasi e kosnan akí, Dios ta entregá nan na nan pashonnan bergonsoso. Pasobra asta e muhénan ta praktiká relashonnan seksual innatural na lugá di loke ta natural."
ROM,Karta Di Pablo Na Romanonan,Romanonan,NT,1,27,Anto e hòmbernan tambe ta keda sin tene relashon natural ku hende muhé i ta kima di pashon pa otro hòmber. Hòmber ta hasi kos bergonsoso ku otro hòmber i den nan mes kurpa nan lo haña e kastigu meresí pa nan pervershon.
ROM,Karta Di Pablo Na Romanonan,Romanonan,NT,1,28,"Anto komo nan no ta haña ku nan tin ku tene kuenta ku Dios, E ta entregá nan na nan mes mente korumpí di moda ku nan ta hasi kos ku no ta nèchi."
ROM,Karta Di Pablo Na Romanonan,Romanonan,NT,1,29,"Nan ta yen di tur sorto di maldat, malisia, gana di kos i bisio; nan ta gusta envidiá, mata hende, pleita, gaña, kohe hende kabes abou i hasi redu."
ROM,Karta Di Pablo Na Romanonan,Romanonan,NT,1,30,"Nan ta hende ku ta kalumniá, hende insolente ku Dios ta odia, hende arogante, bromadó, tramadó di maldat i desobedesidu na nan mayornan."
ROM,Karta Di Pablo Na Romanonan,Romanonan,NT,1,31,"Nan no tin komprondementu, nan no ta kumpli ku nan palabra, nan no tin kariño, ni no ta sinti kompashon pa niun hende."
ROM,Karta Di Pablo Na Romanonan,Romanonan,NT,1,32,"Nan sa muchu bon ku Dios a bisa ku hende asina meresé morto, sinembargo no solamente nan mes ta hasi asina, sino nan ta bai di akuerdo pa otro hende tambe hasi meskos."
ROM,Karta Di Pablo Na Romanonan,Romanonan,NT,2,1,"P'esei mes, mi amigu, — no ta importá ken abo ku ta husga tur otro hende ta — abo mes no tin diskulpa. Pasobra ora bo ta husga otro hende, ta bo mes bo ta kondená! Ya ku bo ta hasi nèt e kosnan ku bo ta husga otro hende p'e."
ROM,Karta Di Pablo Na Romanonan,Romanonan,NT,2,2,Nos sa ku Dios ku rason ta husga hende ku ta hasi e tipo di kos akí.
ROM,Karta Di Pablo Na Romanonan,Romanonan,NT,2,3,"Pero abo, mi amigu, ta hasi e mes kosnan ku bo ta kondená! Akaso bo ta kere ku bo por skapa di huisio di Dios?"
ROM,Karta Di Pablo Na Romanonan,Romanonan,NT,2,4,"Òf ta menospresiá bo ta menospresiá bondat, toleransia i pasenshi abundante di Dios? Ta sa bo no sa ku Dios ta bondadoso i p'esei E ke trese un kambio den bo bida?"
ROM,Karta Di Pablo Na Romanonan,Romanonan,NT,2,5,"Pero bo kurason ta duru, bo ta tèrko. P'esei bo ta kumpra kastigu pa bo kurpa ku lo bo haña riba dia di kastigu, ora Dios aparesé pa dikta sentensia hustu!"
ROM,Karta Di Pablo Na Romanonan,Romanonan,NT,2,6,Lo E paga kada hende segun su aktonan.
ROM,Karta Di Pablo Na Romanonan,Romanonan,NT,2,7,"Esnan ku ta sigui perseverá den loke ta bon i ta buska gloria, honor i bida ku no ta kaba nunka, Dios lo duna bida eterno."
ROM,Karta Di Pablo Na Romanonan,Romanonan,NT,2,8,"Otro hende ta egoista, ta rechasá bèrdat i ta sigui loke ta robes. Riba nan Dios lo baha su rabia i furia."
ROM,Karta Di Pablo Na Romanonan,Romanonan,NT,2,9,"Tur hende ku ta praktiká maldat lo sufri i pasa angustia, esnan ku ta hudiu na promé lugá i esnan no hudiu tambe."
ROM,Karta Di Pablo Na Romanonan,Romanonan,NT,2,10,"Pero tur hende ku hasi bon lo haña gloria, honor i pas, esnan ku ta hudiu na promé lugá i esnan no hudiu tambe."
ROM,Karta Di Pablo Na Romanonan,Romanonan,NT,2,11,Pasobra Dios no ta hasi distinshon di persona.
ROM,Karta Di Pablo Na Romanonan,Romanonan,NT,2,12,"Esnan ku no tin Lei di Moises ta peka i bai pèrdí sin Lei, ma e hudiunan ku sí tin Lei di Moises, ora nan peka, ta keda kondená pa medio di Lei."
ROM,Karta Di Pablo Na Romanonan,Romanonan,NT,2,13,"Dios no ta aseptá hende komo hustu djis pasobra e ta skucha Lei di Moises, sino pasobra e ta kumpli ku e Lei."
ROM,Karta Di Pablo Na Romanonan,Romanonan,NT,2,14,"Esnan no hudiu, ku no tin Lei di Moises, pero ku di nan mes ta hasi loke e Lei ei manda, ta bira nan mes lei!"
ROM,Karta Di Pablo Na Romanonan,Romanonan,NT,2,15,Nan kondukta ta mustra ku e Lei ta skibí den nan kurason. Nan konsenshi tambe ta komprobá esei i nan pensamentu tin be ta akusá nan i otro be ta defendé nan.
ROM,Karta Di Pablo Na Romanonan,Romanonan,NT,2,16,"Esaki lo sosodé riba e dia ku Dios ta husga e sekretonan di hende su kurason, pa medio di Kristu-Hesus i di akuerdo ku e bon notisia ku mi ta prediká."
ROM,Karta Di Pablo Na Romanonan,Romanonan,NT,2,17,"Pero abo ta yama bo mes hudiu, bo ta konfia riba Lei di Moises i ta orguyoso di bo Dios."
ROM,Karta Di Pablo Na Romanonan,Romanonan,NT,2,18,"Bo a siña kiko boluntat di Dios ta i bo por diserní bon for di malu, pasobra bo a haña instrukshon den Lei di Moises."
ROM,Karta Di Pablo Na Romanonan,Romanonan,NT,2,19,"Bo ta sigur ku bo por guia hende siegu i ku bo ta lus den kaminda di esun den skuridat,"
ROM,Karta Di Pablo Na Romanonan,Romanonan,NT,2,20,"edukadó di esun ku ta ignorante i maestro di hende simpel, pasobra den lei bo ta haña formulashon perfekto di konosementu i bèrdat."
ROM,Karta Di Pablo Na Romanonan,Romanonan,NT,2,21,"Bon antó, si bo ta siña otro, di kon bo no ta instruí bo mes? Bo ta prediká pa no hòrta, anto bo mes ta hòrta?"
ROM,Karta Di Pablo Na Romanonan,Romanonan,NT,2,22,"Bo ta bisa pa no kometé adulterio, anto bo mes ta kometé adulterio? Idolatria ta repugná bo, anto tòg bo ta enrikesé bo mes ku kos hòrtá for di tèmpel pagano?"
ROM,Karta Di Pablo Na Romanonan,Romanonan,NT,2,23,"Abo ta broma ku Lei di Moises, pero bo ta kibra lei i asina bo ta rebahá Dios."
ROM,Karta Di Pablo Na Romanonan,Romanonan,NT,2,24,Ku rason tin skibí: ‘Ta boso falta ku e paganonan ta blasfemá nòmber di Dios!’
ROM,Karta Di Pablo Na Romanonan,Romanonan,NT,2,25,"Ta bèrdat ku sirkunsishon tin balor pa esun ku ta kumpli ku Lei di Moises, pero si bo no ta kumpli kuné, ta komo si fuera bo no ta sirkunsidá!"
ROM,Karta Di Pablo Na Romanonan,Romanonan,NT,2,26,"Meskos tambe lo konsiderá esun ku no ta sirkunsidá, pero ta tene su mes na e reglanan di Lei di Moises, komo sirkunsidá!"
ROM,Karta Di Pablo Na Romanonan,Romanonan,NT,2,27,"Esun ku físikamente no ta sirkunsidá, pero tòg ta tene su mes na Lei, lo husga abo ku ta kibra Lei, ounke bo tin Lei i ta sirkunsidá."
ROM,Karta Di Pablo Na Romanonan,Romanonan,NT,2,28,"Pasobra no ta kos eksterno ta determiná ken ta hudiu berdadero, ni sirkunsishon no ta solamente loke ta hasi na kurpa di un hende."
ROM,Karta Di Pablo Na Romanonan,Romanonan,NT,2,29,"Ma hudiu di bèrdè ta esun ku ta hudiu di paden, esta esun ku tin su kurason sirkunsidá. Anto e sirkunsishon ei ta trabou di Spiritu Santu, no di loke ta skibí! Hende asina ta haña elogio, no di hende, sino di Dios!"
ROM,Karta Di Pablo Na Romanonan,Romanonan,NT,3,1,P'esei ta ki bentaha tin di ta hudiu òf di ta sirkunsidá?
ROM,Karta Di Pablo Na Romanonan,Romanonan,NT,3,2,"Hopi bentaha, anto den diferente forma! Pa kuminsá, Dios a konfia su palabra na nan,"
ROM,Karta Di Pablo Na Romanonan,Romanonan,NT,3,3,pero algun di nan no tabata fiel n'E! Akaso esei ke men ku Dios ta stòp di ta fiel na nan?
ROM,Karta Di Pablo Na Romanonan,Romanonan,NT,3,4,"Apsolutamente ku nò! Dios semper ta honesto, ounke hende sí ta gaña. Manera Skritura ta bisa: Mester sali na kla ku loke Abo, Dios, bisa ta hustu; ora Bo ta dilanti di korte, lo Bo gana bo kaso!"
ROM,Karta Di Pablo Na Romanonan,Romanonan,NT,3,5,"Pero ke tal si ta nos maldat ta sirbi pa mustra ku Dios ta hustu? Ora E kastigá nos pa nos maldat, nos lo bisa e ora ei ku Dios ta inhustu? — Klaro ku awor akí mi ta papia for di punto di bista humano. —"
ROM,Karta Di Pablo Na Romanonan,Romanonan,NT,3,6,"Apsolutamente ku nò! Si Dios ta inhustu, kon E por husga mundu?"
ROM,Karta Di Pablo Na Romanonan,Romanonan,NT,3,7,"Awor si mi gañamentu ta sirbi pa bèrdat di Dios resultá mas glorioso, pakiko ta husga mi komo pekadó antó?"
ROM,Karta Di Pablo Na Romanonan,Romanonan,NT,3,8,"Si ta asina, no ta mihó hasi maldat pa algu bon sali fo'i dje? Algun hende ku ta gaña riba nos ta bisa ku ta hustamente e pensamentu ei mi ta proklamá; e hendenan ei meresé kastigu."
ROM,Karta Di Pablo Na Romanonan,Romanonan,NT,3,9,"Kiko antó? Akaso nos komo hudiu tin privilegio riba otro hende ora Dios ta husga? Sigur ku nò! Pasobra ya mi a mustra kaba ku tur tur hende, tantu hudiu komo no hudiu, ta den gara di piká."
ROM,Karta Di Pablo Na Romanonan,Romanonan,NT,3,10,"Manera tin skibí den Skritura: No tin niun ku ta hasi bon, ni sikiera ún!"
ROM,Karta Di Pablo Na Romanonan,Romanonan,NT,3,11,No tin niun ku komprondementu; niun ku ta buska Dios.
ROM,Karta Di Pablo Na Romanonan,Romanonan,NT,3,12,"Pero tur a kohe mal kaminda, perverso tur pareu. Ningun no ta hasi bon, ni sikiera ún!"
ROM,Karta Di Pablo Na Romanonan,Romanonan,NT,3,13,Nan garganta ta manera un graf habrí; nan lenga nan ta usa pa mentira; tras di nan lep tin venenu di víbora.
ROM,Karta Di Pablo Na Romanonan,Romanonan,NT,3,14,Nan boka ta yená ku maldishon i amargura;
ROM,Karta Di Pablo Na Romanonan,Romanonan,NT,3,15,nan ta ansioso pa drama sanger inosente.
ROM,Karta Di Pablo Na Romanonan,Romanonan,NT,3,16,Unda ku nan bira nan ta sembra ruina i destrukshon
ROM,Karta Di Pablo Na Romanonan,Romanonan,NT,3,17,i nan no konosé kaminda di pas.
ROM,Karta Di Pablo Na Romanonan,Romanonan,NT,3,18,Nan no tin rèspèt pa Dios.
ROM,Karta Di Pablo Na Romanonan,Romanonan,NT,3,19,"Nos sa ku tur loke Lei ta siña ta konta pa esnan ku ta biba bou di Lei, esta e hudiunan. Ke men antó ku tur hende tin ku keda boka ketu i henter mundu, tantu hudiu komo no hudiu, mester duna Dios kuenta i rason."
ROM,Karta Di Pablo Na Romanonan,Romanonan,NT,3,20,"Pasobra Dios no ta aseptá niun hende komo hustu, pa motibu ku e ta kumpli ku lei. Lei ta sirbi pa hasi nos konsiente ku nos ta pekadó."
ROM,Karta Di Pablo Na Romanonan,Romanonan,NT,3,21,"Pero awor Dios a mustra na ki manera, esta sin Lei di Moises, E ta aseptá hende komo hustu. Esei ta algu ku Lei i e profetanan mes ta konfirmá:"
ROM,Karta Di Pablo Na Romanonan,Romanonan,NT,3,22,"Dios ta aseptá tur hende pa medio di fe den Hesu-Kristu. Esei ta konta pa tur hende ku kere den Kristu, sin distinshon."
ROM,Karta Di Pablo Na Romanonan,Romanonan,NT,3,23,Tur hende a peka i ta karesé di Dios su gloria.
ROM,Karta Di Pablo Na Romanonan,Romanonan,NT,3,24,"Pero den su bondat Dios ta aseptá hende sin niun mérito di nan parti, dor di laga Kristu-Hesus libra nan di nan pikánan."
ROM,Karta Di Pablo Na Romanonan,Romanonan,NT,3,25,"Dios a hasi Kristu instrumento di pordon dor di lag'É drama su sanger. I e pordon ei nos ta alkansá pa medio di fe. Di e forma akí Dios ker a mustra kon hustu E ta dor di pordoná nos pikánan di ántes,"
ROM,Karta Di Pablo Na Romanonan,Romanonan,NT,3,26,"pasobra E ta tolerante. Pero den e tempu akí Dios ker a demostrá, ku E ta hustu i ta aseptá hende ku ta kere den Kristu komo hustu."
ROM,Karta Di Pablo Na Romanonan,Romanonan,NT,3,27,"Unda antó orguyo di hende a keda dilanti di Dios? El a keda eliminá! Pakiko? Pasobra nos ta kumpli ku Lei? Nò, pasobra ta fe ta konta!"
ROM,Karta Di Pablo Na Romanonan,Romanonan,NT,3,28,Pues nos a konkluí kaba ku ta Dios ta aseptá hende komo hustu pa medio di fe i no pasobra hende ta kumpli ku Lei di Moises.
ROM,Karta Di Pablo Na Romanonan,Romanonan,NT,3,29,"Akaso Dios ta Dios di e hudiunan ku tin Lei so? E no ta Dios di esnan no hudiu tambe? Sí, klaro ku E ta nan Dios tambe,"
ROM,Karta Di Pablo Na Romanonan,Romanonan,NT,3,30,"ya ku ta un Dios so tin! E ta aseptá tantu hudiu, ku nan sirkunsishon, komo esnan no hudiu, sin sirkunsishon, djis pa motibu di nan fe."
ROM,Karta Di Pablo Na Romanonan,Romanonan,NT,3,31,"Ke men anto ku nos ta pone Lei di Moises un banda pa motibu di fe? Klaro ku nò! Al kontrario, nos ta duna Lei su berdadero balor."
ROM,Karta Di Pablo Na Romanonan,Romanonan,NT,4,1,"Awor laga nos wak e kaso di Abraham, tata di nos pueblo. Kiko tabata su eksperensia?"
ROM,Karta Di Pablo Na Romanonan,Romanonan,NT,4,2,"Si ta Abraham su mes esfuerso a pone ku Dios a asept'é komo hustu, lo e tabatin motibu pa broma! Pero e no tin motibu pa broma serka Dios!"
ROM,Karta Di Pablo Na Romanonan,Romanonan,NT,4,3,Pasobra Skritura ta bisa: ‘Abraham a kere Dios; Dios a tene kuenta ku su fe i konsider'é un hende hustu.’
ROM,Karta Di Pablo Na Romanonan,Romanonan,NT,4,4,"Awor ta asina ku un trahadó ta haña e pago ku e tin derecho riba dje, e no ta hañ'é komo regalo."
ROM,Karta Di Pablo Na Romanonan,Romanonan,NT,4,5,"Pero si un hende kere den Dios ku ta aseptá hende pekadó, Dios lo tene kuenta ku su fe i asept'é, ounke e no a hasi nada pa meresé esei."
ROM,Karta Di Pablo Na Romanonan,Romanonan,NT,4,6,"David mes a papia di felisidat di e hende ku Dios ta aseptá sin ku e meresé esaki, ora el a bisa:"
ROM,Karta Di Pablo Na Romanonan,Romanonan,NT,4,7,"Felis t'esnan kende nan erornan ta pordoná, kende nan pikánan ta tapá."
ROM,Karta Di Pablo Na Romanonan,Romanonan,NT,4,8,"Felis ta e hende ku Señor, no ta tuma su piká na kuenta."
ROM,Karta Di Pablo Na Romanonan,Romanonan,NT,4,9,Awor e felisidat ei ta pa hende ku ta sirkunsidá so òf ta pa hende no-sirkunsidá tambe? Nos ta bisa ku Dios a tuma Abraham su fe na kuenta i asina a asept'é komo hustu.
ROM,Karta Di Pablo Na Romanonan,Romanonan,NT,4,10,"Pero ki ora Dios a tuma su fe na kuenta? Despues òf promé ku a sirkunsid'é? No despues, pero promé!"
ROM,Karta Di Pablo Na Romanonan,Romanonan,NT,4,11,"El a haña e marka di sirkunsishon te despues, komo prueba ku Dios a asept'É pa motibu di su fe, tempu e no tabata sirkunsidá ainda. Ke men, pa motibu di su fe Abraham a bira tata di tur ku tin fe, sin ku nan ta sirkunsidá. I asina Dios lo aseptá nan tambe."
ROM,Karta Di Pablo Na Romanonan,Romanonan,NT,4,12,"Anto Abraham ta tata di esnan ku no solamente ta sirkunsidá, pero ku ta sigui den su paso, esta den e fe ku e tabatin promé ku a sirkunsid'é."
ROM,Karta Di Pablo Na Romanonan,Romanonan,NT,4,13,"Dios a primintí Abraham i su desendientenan ku nan lo haña mundu komo propiedat. Pero e promesa ei no tabata mará na kumplimentu ku Lei di Moises, pero na e echo ku Dios ta aseptá hende, basta nan kere den djE."
ROM,Karta Di Pablo Na Romanonan,Romanonan,NT,4,14,"Si kumplimentu ku Lei tabata un kondishon pa haña mundu komo propiedat, lo no tabata bale la pena tin fe i e promesa lo no tabatin balor."
ROM,Karta Di Pablo Na Romanonan,Romanonan,NT,4,15,"Lei ta trese kastigu, pero kaminda no tin Lei, hende no por faya kuné tampoko!"
ROM,Karta Di Pablo Na Romanonan,Romanonan,NT,4,16,"P'esei, pa e promesa hasí na Abraham por a konta sigur pa tur su desendientenan, e mester tabata un regalo di Dios, basá riba fe. E ta konta pa tur desendiente di Abraham, no solamente pa esnan ku ta obedesé Lei di Moises, pero tambe pa esnan ku fe den Dios manera Abraham. I Abraham ta tata di nos tur,"
ROM,Karta Di Pablo Na Romanonan,Romanonan,NT,4,17,manera ta skibí den Skritura: ‘Mi a hasi bo tata di hopi nashon.’ E ta tata den bista di e Dios den kende el a pone su fe; e Dios ku ta duna morto bida i ta duna òrdu pa kos ku ainda no ta eksistí keda kreá.
ROM,Karta Di Pablo Na Romanonan,Romanonan,NT,4,18,"Ora ya no tabatin speransa mas pa un yu, tòg el a kere, el a karga speransa i asina a bira tata di hopi nashon, manera Dios a bis'é: ‘Asina tantu desendiente lo bo haña!’"
ROM,Karta Di Pablo Na Romanonan,Romanonan,NT,4,19,"Abraham su fe no a kai, ounke e tabatin kasi shen aña di edat i a ripará ku su kurpa a bira bieu kaba i ku Sara, su kasá, no por a haña yu mas."
ROM,Karta Di Pablo Na Romanonan,Romanonan,NT,4,20,"E no tabatin duda ni a deskonfiá loke Dios a primintí, al kontrario su fe a bira mas fuerte i el a alabá Dios,"
ROM,Karta Di Pablo Na Romanonan,Romanonan,NT,4,21,kompletamente konvensí ku Esun ku a duna su promesa tin poder tambe pa kumpli kuné.
ROM,Karta Di Pablo Na Romanonan,Romanonan,NT,4,22,Pa motibu di su fe Dios a aseptá Abraham komo un hende hustu.
ROM,Karta Di Pablo Na Romanonan,Romanonan,NT,4,23,"Anto esaki no ta skibí pa Abraham so,"
ROM,Karta Di Pablo Na Romanonan,Romanonan,NT,4,24,"pero pa nos tambe. Pues Dios ta tuma nos fe tambe na kuenta, basta nos kere den Esun ku a lanta nos Señor Hesus for di morto."
ROM,Karta Di Pablo Na Romanonan,Romanonan,NT,4,25,Hesus a keda entregá na morto pa nos pikánan i a lant'É for di morto pa Dios por aseptá nos komo hustu.
ROM,Karta Di Pablo Na Romanonan,Romanonan,NT,5,1,"Awor ku Dios a aseptá nos komo hustu pa medio di fe, nos tin pas ku Dios, pa medio di nos Señor Hesu-Kristu."
ROM,Karta Di Pablo Na Romanonan,Romanonan,NT,5,2,"Hesu-Kristu a duna nos akseso na grasia di Dios ku nos a aseptá ku fe i ku ta duna firmesa na nos bida, i nos ta broma ku e speransa di tuma parti na e gloria ku Dios lo duna."
ROM,Karta Di Pablo Na Romanonan,Romanonan,NT,5,3,"Anto esei no ta tur kos, nos ta broma tambe den nos sufrimentu, pasobra nos sa ku sufrimentu ta duna nos kapasidat pa perseverá."
ROM,Karta Di Pablo Na Romanonan,Romanonan,NT,5,4,Perseveransia ta hasi nos hende ku un karakter aprobá pa Dios; esei na su turno ta yena nos ku speransa.
ROM,Karta Di Pablo Na Romanonan,Romanonan,NT,5,5,"Anto e speransa ei no ta defroudá nos, pasobra Dios a drama su amor den nos kurason pa medio di Spiritu Santu ku El a duna nos."
ROM,Karta Di Pablo Na Romanonan,Romanonan,NT,5,6,"Nèt na momento ku nos no por a yuda nos kurpa, Kristu a muri pa hende ku no ta tene kuenta ku Dios."
ROM,Karta Di Pablo Na Romanonan,Romanonan,NT,5,7,"Awor no ta fásil haña un hende dispuesto pa muri pa un hende hustu, ounke un hende lo por entregá su bida pa un otro hende ku a hasi un gran bondat p'e."
ROM,Karta Di Pablo Na Romanonan,Romanonan,NT,5,8,Dios sí ta demostrá su amor pa nos dor ku Kristu a muri pa nos miéntras nos tabata pekadó ainda.
ROM,Karta Di Pablo Na Romanonan,Romanonan,NT,5,9,"P'esei awor ku Dios a aseptá nos komo hustu pa motibu ku Hesus a drama su sanger pa nos, ku muchu mas rason nos lo skapa e kastigu di Dios pa medio di Hesus."
ROM,Karta Di Pablo Na Romanonan,Romanonan,NT,5,10,"Pasobra si Dios a rekonsiliá nos kunÉ tempu nos tabata su enemigu ainda, pa medio di morto di su Yu, ku mas rason lo E salba nos pa medio di bida di su Yu, awor ku nos ta rekonsiliá kunÉ."
ROM,Karta Di Pablo Na Romanonan,Romanonan,NT,5,11,"Anto esei no ta tur kos, awor nos por broma ku Dios, danki na nos Señor Hesu-Kristu ku a rekonsiliá nos ku Dios."
ROM,Karta Di Pablo Na Romanonan,Romanonan,NT,5,12,"Pues, piká a drenta mundu via un solo hende i pa via di piká a bini morto. Di e manera ei morto a plama entre tur hende, pasobra tur tur hende a hasi piká."
ROM,Karta Di Pablo Na Romanonan,Romanonan,NT,5,13,"Promé ku Lei di Moises ya tabatin piká den mundu, pero no por a tuma piká legalmente na kuenta sin Lei."
ROM,Karta Di Pablo Na Romanonan,Romanonan,NT,5,14,"Sinembargo for di tempu di Adam te Moises, morto a reina asta riba hende ku no a hasi e mesun piká ku Adam, esta ku no a violá un mandamentu spesífiko di Dios. Awor ta asina ku Adam tabata modelo di Esun ku mester a bini."
ROM,Karta Di Pablo Na Romanonan,Romanonan,NT,5,15,"Sinembargo no por kompará piká di Adam ku grasia di Dios. Hopi hende a muri pa via di piká di un hende so, pero e don ku Dios a duna nos gratuitamente pa medio di Esun otro, Hesu-Kristu, ta muchu mas grandi i na bienestar di hopi hende."
ROM,Karta Di Pablo Na Romanonan,Romanonan,NT,5,16,"Tin un diferensia entre e don di Dios i e piká di esun hende Adam, pasobra despues di e piká di Adam a sigui un huisio ku a resultá den kondenashon, pero despues di e pikánan di tantísimo otro hende a sigui un don di Dios i e don ei tabata pordon kompleto."
ROM,Karta Di Pablo Na Romanonan,Romanonan,NT,5,17,"A konsekuensia di kaida di un solo hende, morto a kuminsá reina den mundu. Pero kuantu mas Esun hende Hesu-Kristu no a logra! Pasobra pa medio di djE tur hende lo biba, tur hende ku Dios pa puru bondat i abundantemente a duna e regalo di ta aseptá pa Dios."
ROM,Karta Di Pablo Na Romanonan,Romanonan,NT,5,18,"Asina antó, meskos ku piká di ún hende ta hiba na kondenashon, asina obediensia di Esun otro ei ta hasi ku Dios ta deklará tur hende hustu i nan ta haña bida komo resultado."
ROM,Karta Di Pablo Na Romanonan,Romanonan,NT,5,19,"Pasobra, meskos ku hopi hende a bira pekadó komo resultado di desobediensia di un solo hende, asina Dios ta aseptá tur hende komo hustu pa medio di obediensia di e otro hende, Hesu-Kristu."
ROM,Karta Di Pablo Na Romanonan,Romanonan,NT,5,20,"A introdusí Lei pa piká oumentá, pero ora piká a oumentá Dios a mustra su grasia muchu mas tantu."
ROM,Karta Di Pablo Na Romanonan,Romanonan,NT,5,21,"Ke men anto, meskos ku piká a reina dor di trese morto, asin'ei grasia di Dios lo reina dor ku Dios ta aseptá hende pa medio di nos Señor Hesu-Kristu, pa duna nan bida eterno."
ROM,Karta Di Pablo Na Romanonan,Romanonan,NT,6,1,Awor kon nos lo reakshoná antó? Nos ta sigui hasi piká pa Dios duna mas grasia?
ROM,Karta Di Pablo Na Romanonan,Romanonan,NT,6,2,Apsolutamente ku nò! Nos ta morto kaba enkuanto piká. Kon anto nos por sigui biba un bida di piká?
ROM,Karta Di Pablo Na Romanonan,Romanonan,NT,6,3,"Òf ta lubidá boso a lubidá ku esnan ku a uni ku Kristu-Hesus pa medio di boutismo, a uni kunÉ den su morto?"
ROM,Karta Di Pablo Na Romanonan,Romanonan,NT,6,4,"Ke men ku pa medio di nos boutismo nos tabata derá i a muri huntu ku Kristu, pa meskos ku El a keda lantá for di morto pa medio di poder glorioso di Tata, nos tambe lo ta lantá for di morto pa biba un bida nobo."
ROM,Karta Di Pablo Na Romanonan,Romanonan,NT,6,5,"Si nos a uni ku Kristu den morto, nos lo uni kunÉ tambe den resurekshon."
ROM,Karta Di Pablo Na Romanonan,Romanonan,NT,6,6,"Nos sa ku e hende ku nos tabata ántes a keda krusifiká huntu ku Kristu, pa kibra forsa di deseo pa hasi piká i pa nos no ta katibu di piká mas."
ROM,Karta Di Pablo Na Romanonan,Romanonan,NT,6,7,"Pasobra ora un hende muri di e manera akí, e ta librá di poder di piká."
ROM,Karta Di Pablo Na Romanonan,Romanonan,NT,6,8,"Unabes ku nos a muri huntu ku Kristu, nos tin fe ku nos lo biba huntu kunÉ tambe."
ROM,Karta Di Pablo Na Romanonan,Romanonan,NT,6,9,"Pasobra nos sa ku unabes ku Dios a lanta Kristu for di morto, lo E no muri mas. Morto no tin dominio riba djE mas,"
ROM,Karta Di Pablo Na Romanonan,Romanonan,NT,6,10,"pasobra ora Kristu a muri, El a muri esun bia ei i no ta muri mas, enkuanto piká. Awor ku E ta biba, E ta biba pa Dios."
ROM,Karta Di Pablo Na Romanonan,Romanonan,NT,6,11,"Meskos boso tambe, sigur sigur, mester konsiderá boso mes morto pa piká, pero bibu pa Dios, ya ku boso ta uní ku Kristu-Hesus."
ROM,Karta Di Pablo Na Romanonan,Romanonan,NT,6,12,"Ke men, no pèrmití pa piká dominá boso kurpa mortal pa boso tin ku obedesé su pashonnan pekaminoso."
ROM,Karta Di Pablo Na Romanonan,Romanonan,NT,6,13,"Ni no entregá niun parti di boso kurpa na piká komo instrumento di maldat. Al kontrario, someté boso na Dios, manera hende ku a muri i bolbe biba, i entregá kada parti di boso kurpa komo instrumento pa hasi loke ta hustu den bista di Dios."
ROM,Karta Di Pablo Na Romanonan,Romanonan,NT,6,14,"E ora ei piká lo no dominá boso, pasobra boso no ta sometí mas na Lei di Moises, pero na grasia."
ROM,Karta Di Pablo Na Romanonan,Romanonan,NT,6,15,"Kon nos lo reakshoná awor? Nos lo sigui hasi piká, pasobra nos no ta sometí na Lei di Moises, pero na grasia? Apsolutamente ku nò!"
ROM,Karta Di Pablo Na Romanonan,Romanonan,NT,6,16,"Boso sa tòg ku esun ku entregá su mes komo katibu na un hende, ta bira su katibu di bèrdè i tin ku obedes'é. I esei ta sosodé tantu ora bo ta katibu di piká, loke ta hiba bo na morto, komo ora bo obedesé Dios, loke ta pone ku Dios ta aseptá bo komo hustu."
ROM,Karta Di Pablo Na Romanonan,Romanonan,NT,6,17,"Pero danki Dios ku boso, ku ántes tabata katibu di piká, ta obedesé e enseñansa ku boso a risibí awor di henter boso kurason."
ROM,Karta Di Pablo Na Romanonan,Romanonan,NT,6,18,"Unabes liber di gara di piká, boso ta den sirbishi di loke ta hustu den bista di Dios."
ROM,Karta Di Pablo Na Romanonan,Romanonan,NT,6,19,"Komo mi ta papia ku hende débil, mi ta hasié for di punto di bista humano. Si ántes boso a entregá boso kurpa pa sirbi impuresa i maldat, i asina boso a kai den mas maldat, entregá awor kada parti di boso kurpa pa hasi hustisia. Esei ta hiba na un bida santu."
ROM,Karta Di Pablo Na Romanonan,Romanonan,NT,6,20,"Tempu boso tabata katibu di piká, boso no tabata sirbi hustisia."
ROM,Karta Di Pablo Na Romanonan,Romanonan,NT,6,21,Pero kiko boso a gana ku e kosnan ku awor ta un bèrgwensa pa boso? Morto!
ROM,Karta Di Pablo Na Romanonan,Romanonan,NT,6,22,"Awor ku Dios a libra boso di piká, boso a drenta den sirbishi di Dios; ku esei sí boso a gana algu: un bida santu i na final bida eterno!"
ROM,Karta Di Pablo Na Romanonan,Romanonan,NT,6,23,"Pasobra e pago di piká ta morto, pero e regalo ku Dios ta duna ta bida eterno, ku nos por haña den nos Señor Kristu-Hesus."
ROM,Karta Di Pablo Na Romanonan,Romanonan,NT,7,1,"Rumannan, sigur sigur boso ku konosé Lei di Moises sa ku e Lei ei tin poder riba un hende miéntras e ta na bida."
ROM,Karta Di Pablo Na Romanonan,Romanonan,NT,7,2,"Por ehèmpel, un esposa ta mará na su esposo pa Lei tanten e esposo ta na bida, pero si e esposo fayesé, e muhé ei no ta mará mas na e Lei ku tabata uni su esposo kuné."
ROM,Karta Di Pablo Na Romanonan,Romanonan,NT,7,3,"Pues si un muhé uni ku un otro hòmber, tanten su esposo ta na bida, e ta haña nòmber di adúltera. Ma ora su esposo fayesé, e no ta mará mas na e Lei ei i por kasa ku un otro hòmber, sin ku esei ta hasié un adúltera."
ROM,Karta Di Pablo Na Romanonan,Romanonan,NT,7,4,"Asina ta sosodé ku boso tambe, mi rumannan. Ta pasobra Kristu a sakrifiká su kurpa, boso ta morto pa loke ta trata Lei di Moises. Awor boso ta pertenesé na un otro, esta, na Esun ku a lanta for di morto pa nos por biba un bida fruktífero pa Dios."
ROM,Karta Di Pablo Na Romanonan,Romanonan,NT,7,5,"Pasobra tempu ku nos tabata sigui nos naturalesa pekaminoso, Lei di Moises tabata sirbi pa lanta mal deseo den kada parti di nos kurpa i nos a karga fruta ku tabata hiba na morto."
ROM,Karta Di Pablo Na Romanonan,Romanonan,NT,7,6,"Sinembargo awor nos ta morto pa Lei di Moises, e Lei ku tabatin nos prezu. Di e manera ei nos ta liber pa sirbi Dios den e bida nobo di su Spiritu i no segun e reglanan di e Lei bieu."
ROM,Karta Di Pablo Na Romanonan,Romanonan,NT,7,7,"Ta bisa nos ke bisa anto ku Lei di Moises ta pekaminoso? Apsolutamente ku nò! Sinembargo ta Lei a siña mi kiko ta maldat. Por ehèmpel, lo mi no tabata sa kiko ta kudishá kos di otro hende, si no tabatin pará den Lei: ‘No deseá!’"
ROM,Karta Di Pablo Na Romanonan,Romanonan,NT,7,8,"Pero piká a probechá di e mandamentu ei i a lanta tur sorto di kudishi den mi. Pues si no tabatin Lei, piká lo tabata morto!"
ROM,Karta Di Pablo Na Romanonan,Romanonan,NT,7,9,"Tabatin un tempu ku ami, sin ku mi tabata kai bou di Lei, tabatin bida, pero ora e mandamentu a bini, piká a lanta kabes den mi bida"
ROM,Karta Di Pablo Na Romanonan,Romanonan,NT,7,10,"i mi a muri. A resultá ku e mandamentu ku mester a duna mi bida, a trese morto pa mi,"
ROM,Karta Di Pablo Na Romanonan,Romanonan,NT,7,11,pasobra piká a probechá di un mandamentu tantu pa engañá mi komo pa mata mi.
ROM,Karta Di Pablo Na Romanonan,Romanonan,NT,7,12,"Asina ta ku Lei di Moises riba su mes ta santu, i su mandamentunan ta santu, hustu i bon."
ROM,Karta Di Pablo Na Romanonan,Romanonan,NT,7,13,"Kiko awor? Ta algu bon tabata mi morto? Apsolutamente ku nò! Al kontrario, piká a usa algu bon pa kousa mi morto i dje manera ei el a laga mira su kara. Asina tambe, pa medio di e mandamentu, a sali na kla kon ekstremadamente pekaminoso piká ta!"
ROM,Karta Di Pablo Na Romanonan,Romanonan,NT,7,14,"Nos sa tòg ku Lei ta spiritual, pero t'ami ta hende di karni i wesu, bendí ku piká manera ta bende katibu."
ROM,Karta Di Pablo Na Romanonan,Romanonan,NT,7,15,"Mi no ta komprondé mi mes aktonan, pasobra mi no ta hasi loke mi ke, pero ta nèt loke mi tin rabia riba dje mi ta hasi!"
ROM,Karta Di Pablo Na Romanonan,Romanonan,NT,7,16,"Mi no ke hasi e maldat ku mi ta haña mi ta hasi, anto esei ta un prueba ku mi ta rekonosé ku Lei ta bon."
ROM,Karta Di Pablo Na Romanonan,Romanonan,NT,7,17,"Ke men ku no ta ami mes ta hasi maldat mas, sino e piká ku ta biba den mi."
ROM,Karta Di Pablo Na Romanonan,Romanonan,NT,7,18,"Pasobra mi sa ku no tin nada bon den mi, ku ta hende di karni i wesu; ounke mi tin deseo di hasi loke ta bon, mi no ta hasié tòg."
ROM,Karta Di Pablo Na Romanonan,Romanonan,NT,7,19,"Sí, mi no ta hasi e bon ku mi ke hasi, sino e maldat ku mi no ke hasi."
ROM,Karta Di Pablo Na Romanonan,Romanonan,NT,7,20,"Ke men, si mi no hasi e bon ku mi mes ke hasi, ta pasobra no t'ami ta aktua, sino e piká ku ta biba den mi."
ROM,Karta Di Pablo Na Romanonan,Romanonan,NT,7,21,"Mi ta deskubrí pues e prinsipio akí: ounke mi ke hasi loke ta bon, ta maldat so mi ta haña mi ta hasi."
ROM,Karta Di Pablo Na Romanonan,Romanonan,NT,7,22,"Den mi paden mi ta gusta Lei di Dios,"
ROM,Karta Di Pablo Na Romanonan,Romanonan,NT,7,23,"pero di otro banda mi ta mira un otro lei den henter mi kurpa, ku ta kontra di Lei di Dios ku mi ke sigui ku mi mente. E otro lei ei ta e lei di piká den mi, ku tin mi kompletamente den su gara."
ROM,Karta Di Pablo Na Romanonan,Romanonan,NT,7,24,Esta un hende mizerabel mi ta! Ken lo libra mi di e poder di morto ku ta obra den mi kurpa?
ROM,Karta Di Pablo Na Romanonan,Romanonan,NT,7,25,"Dios so por libra mi i p'esei mi ta gradisiÉ pa medio di Señor Hesu-Kristu! Pa konkluí, t'esaki ta mi situashon: di un banda mi ta sirbi Lei di Dios ku mi mente, di e otro banda, ku mi naturalesa pekaminoso mi ta sirbi e lei di piká den mi."
ROM,Karta Di Pablo Na Romanonan,Romanonan,NT,8,1,"Ke men antó, awor akí no tin kondenashon pa esnan ku ta uní ku Kristu-Hesus."
ROM,Karta Di Pablo Na Romanonan,Romanonan,NT,8,2,"Pasobra e lei di Spiritu ku ta duna bida den Kristu-Hesus, a libra bo di e lei di piká i morto."
ROM,Karta Di Pablo Na Romanonan,Romanonan,NT,8,3,"Dios a hasi loke Lei di Moises no por a hasi, ya ku naturalesa pekaminoso di hende tabata stroba e Lei akí. Kiko Dios a hasi? El a kondená piká den hende dor di manda su mes Yu den kondishon di hende pekadó, komo sakrifisio pa kita piká."
ROM,Karta Di Pablo Na Romanonan,Romanonan,NT,8,4,"El a hasié pa nos por kumpli eksaktamente ku loke Lei di Moises ta eksigí di nos, nos ku no ta biba segun nos naturalesa pekaminoso, pero segun Spiritu Santu."
ROM,Karta Di Pablo Na Romanonan,Romanonan,NT,8,5,"Pasobra esnan ku ta biba segun nan naturalesa pekaminoso, solamente ta empeñá pa sigui nan mal deseonan, pero esnan ku ta biba segun Spiritu Santu, ta empeñá pa sigui loke ta di Spiritu Santu."
ROM,Karta Di Pablo Na Romanonan,Romanonan,NT,8,6,"I e moda di pensa, dominá pa mal deseo, ta hiba na morto, pero esun dominá pa loke ta di Spiritu Santu ta hiba na bida i pas."
ROM,Karta Di Pablo Na Romanonan,Romanonan,NT,8,7,"Esnan ku un moda di pensa dominá pa nan naturalesa pekaminoso, ta enemigu di Dios, pasobra nan no ta someté nan na su lei ni nan no por tampoko."
ROM,Karta Di Pablo Na Romanonan,Romanonan,NT,8,8,P'esei esnan ku ta sigui nan naturalesa pekaminoso no por agradá Dios.
ROM,Karta Di Pablo Na Romanonan,Romanonan,NT,8,9,"Sinembargo boso no ta biba mas segun deseo pekaminoso, pero segun Spiritu Santu, ya ku Spiritu di Dios ta biba den boso. Esun ku no tin Spiritu di Kristu, no ta pertenesé na Kristu."
ROM,Karta Di Pablo Na Romanonan,Romanonan,NT,8,10,"Ma si Kristu ta biba den boso, Spiritu Santu ta bida pa boso, pasobra Dios a aseptá boso komo agradabel den su bista, ounke boso kurpa ta destiná pa muri pa motibu di piká."
ROM,Karta Di Pablo Na Romanonan,Romanonan,NT,8,11,"Awor si Spiritu di Esun ku a lanta Hesus for di morto ta biba den boso, E mes ku a lanta Kristu, tambe lo duna boso kurpa mortal bida pa medio di su Spiritu ku ta biba den boso."
ROM,Karta Di Pablo Na Romanonan,Romanonan,NT,8,12,"Ke men anto, rumannan, nos tin un obligashon, pero no di biba segun e deseonan di nos naturalesa pekaminoso."
ROM,Karta Di Pablo Na Romanonan,Romanonan,NT,8,13,"Pasobra si boso biba segun boso mal deseonan, sigur sigur boso lo muri, pero si, pa medio di Spiritu Santu, boso pone un fin na e práktikanan di maldat, boso lo biba!"
ROM,Karta Di Pablo Na Romanonan,Romanonan,NT,8,14,Tur hende ku ta laga Spiritu di Dios guia nan ta yu di Dios.
ROM,Karta Di Pablo Na Romanonan,Romanonan,NT,8,15,"Pasobra e Spiritu ku Dios a duna boso no ta hasi boso katibu pa boso bolbe biba ku miedu. Nò, ta e Spiritu ku ta hasi boso yu adoptá di Dios; ta pa medio di djE nos ta sklama na Dios: ‘Abba, Tata!’"
ROM,Karta Di Pablo Na Romanonan,Romanonan,NT,8,16,"E mesun Spiritu ta konfirmá loke nos spiritu ta testiguá, esta ku nos ta yu di Dios."
ROM,Karta Di Pablo Na Romanonan,Romanonan,NT,8,17,"I komo nos ta yu, nos lo tin parti tambe den e benefisionan ku Dios a primintí. Nos lo tin parti den nan huntu ku Kristu, basta nos sufri huntu kunÉ pa asina nos por ta huntu kunÉ den su gloria tambe!"
ROM,Karta Di Pablo Na Romanonan,Romanonan,NT,8,18,Mi ta konvensí ku sufrimentu ku nos ta pasa aden awor akí no ta di kompará ku e gloria ku Dios lo mustra nos.
ROM,Karta Di Pablo Na Romanonan,Romanonan,NT,8,19,"Ku un deseo profundo kreashon tambe ta anhelá e momento ku Dios lo mustra klaramente ken ta su yu,"
ROM,Karta Di Pablo Na Romanonan,Romanonan,NT,8,20,"pasobra henter kreashon a pèrdè su meta berdadero. No ta kreashon tabata ke esei, ta Dios mes a disponé asina. Sinembargo kreashon a keda ku speransa:"
ROM,Karta Di Pablo Na Romanonan,Romanonan,NT,8,21,e mes lo keda librá di gara di destrukshon. Asin'ei e tambe por tuma parti na e libertat glorioso ku yu di Dios tin.
ROM,Karta Di Pablo Na Romanonan,Romanonan,NT,8,22,Nos sa ku te ainda henter kreashon ta sufri i keha manera un muhé ku doló di parto.
ROM,Karta Di Pablo Na Romanonan,Romanonan,NT,8,23,"No ta kreashon so ta keha, pero nos tambe, ounke ya nos tin Spiritu Santu komo promé fruta di e kosecha benidero. Nos mes tambe ta keha intensamente i nos ta anhelá pa Dios adoptá nos komo su yu, pa di e manera ei nos kurpa keda kompletamente librá."
ROM,Karta Di Pablo Na Romanonan,Romanonan,NT,8,24,"Pasobra ta ku e speransa ei nos a haña salbashon. Pero si un hende ta mira loke e ta spera, esei no ta speransa mas. Ken lo keda spera riba loke ya e ta mira su dilanti?"
ROM,Karta Di Pablo Na Romanonan,Romanonan,NT,8,25,"Pero si loke nos ta anhelá ta algu ku nos no ta mira ainda, nos ta warda riba dje ku pasenshi!"
ROM,Karta Di Pablo Na Romanonan,Romanonan,NT,8,26,"Di e mesun manera Spiritu Santu ta bin yuda nos den nos debilidat, pasobra nos no sa kiko ta e kosnan ku nos mester resa p'e, manera debe ser. Pero Spiritu Santu mes ta intersedé pa nos ku suspiro, ku palabra no por ekspresá."
ROM,Karta Di Pablo Na Romanonan,Romanonan,NT,8,27,"Anto Dios, ku ta skrudiñá kurason di hende, sa kiko Spiritu Santu ta pensa, pasobra Spiritu Santu ta intersedé di akuerdo ku boluntat di Dios pa e pueblo santu di Dios."
ROM,Karta Di Pablo Na Romanonan,Romanonan,NT,8,28,"Nos sa ku tur kos ta kontribuí na bienestar di esnan ku ta stima Dios, esta esnan ku El a yama di akuerdo ku su propósito."
ROM,Karta Di Pablo Na Romanonan,Romanonan,NT,8,29,"Pasobra esnan ku Dios a konosé di antemano, El a destiná kaba pa bira meskos ku su Yu, pa asina su Yu ta e ruman mayó di hopi ruman."
ROM,Karta Di Pablo Na Romanonan,Romanonan,NT,8,30,"Esnan destiná di antemano pa bira meskos ku su Yu, Dios a yama. Esnan ku El a yama, El a aseptá komo agradabel den su bista. I ku esnan aseptá, El a kompartí su gloria."
ROM,Karta Di Pablo Na Romanonan,Romanonan,NT,8,31,"P'esei kiko mas nos por bisa? Si Dios ta na nos fabor, ken por ta kontra nos?"
ROM,Karta Di Pablo Na Romanonan,Romanonan,NT,8,32,"Ni su mes Yu E no a spar, pero a entreg'É na morto pa nos tur. Si El a duna nos su mes Yu, lo E no a duna nos tur otro kos tambe?"
ROM,Karta Di Pablo Na Romanonan,Romanonan,NT,8,33,Ken lo akusá esnan ku Dios a skohe? Ta Dios mes ta aseptá hende komo hustu.
ROM,Karta Di Pablo Na Romanonan,Romanonan,NT,8,34,"Ken lo riska kondená nan? Niun hende! Kristu-Hesus ta e úniko hende ku no solamente a muri, pero tambe a lanta for di morto pa nan. E ta Esun ku ta sintá na man drechi di Dios i ta intersedé pa nos!"
ROM,Karta Di Pablo Na Romanonan,Romanonan,NT,8,35,"Kiko lo por stroba nos di haña e amor ku Kristu tin pa nos? Sufrimentu òf ansha? Persekushon, hamber òf falta di paña? Peliger òf miedu di un morto violento?"
ROM,Karta Di Pablo Na Romanonan,Romanonan,NT,8,36,"Manera tin skibí den Skritura: Pa bo kousa nos ta pasa ansha di morto, dia aden dia afó. Nan ta trata nos manera karné ku nan ta bai mata."
ROM,Karta Di Pablo Na Romanonan,Romanonan,NT,8,37,Pero den tur e kosnan akí nos ta mas ku viktorioso pa medio di Esun ku a stima nos.
ROM,Karta Di Pablo Na Romanonan,Romanonan,NT,8,38,"Pasobra mi tin sigur ku ni morto ni bida, ni angel ni outoridat, ni kos presente ni kos futuro, ni podernan spiritual,"
ROM,Karta Di Pablo Na Romanonan,Romanonan,NT,8,39,"ni e lugá di mas altu ni esun di mas profundo, ni niun otro kos ku Dios a krea, no por separá nos nunka di e amor ku Dios a mustra nos den persona di Kristu-Hesus nos Señor."
ROM,Karta Di Pablo Na Romanonan,Romanonan,NT,9,1,"Loke mi ta bai bisa ta bèrdat, Kristu ta mi testigu. No ta gaña mi ta gaña; sí, mi konsenshi bou di guia di Spiritu Santu mes ta konfirmá lo siguiente:"
ROM,Karta Di Pablo Na Romanonan,Romanonan,NT,9,2,un tristesa profundo i un angustia sin fin ta yena mi kurason.
ROM,Karta Di Pablo Na Romanonan,Romanonan,NT,9,3,"Asta maldishoná lo mi ke ta i separá for di Kristu, si esei lo benefisiá mi rumannan, esta mi kompatriotanan hudiu."
ROM,Karta Di Pablo Na Romanonan,Romanonan,NT,9,4,"Ta nan ta ‘Israel’; Dios a adoptá nan komo yu. Meimei di nan Dios a mustra su gloria i ku nan El a sera su aliansanan. Ta nan a risibí Lei di Moises, ta nan ta responsabel pa e kulto di tèmpel i ta nan El a duna su promesanan."
ROM,Karta Di Pablo Na Romanonan,Romanonan,NT,9,5,"Ta nan ta desendiente di e patriarkanan i tambe ta di nan e Mesias a sali pa loke ta toka su aspekto humano. E ku ta Dios, ku ta goberná tur kos, sea alabá pa semper. Amèn!"
ROM,Karta Di Pablo Na Romanonan,Romanonan,NT,9,6,Loke mi ke men ta: Dios a keda fiel na loke El a primintí. Ma no ta tur ku ta desendiente di Israel ta pertenesé na e berdadero pueblo di Israel
ROM,Karta Di Pablo Na Romanonan,Romanonan,NT,9,7,"ni no ta pasobra nan ta desendiente di Abraham ke men ku nan tur ta ‘yu di Abraham’ di bèrdè. Al kontrario, Dios a bisa Abraham: ‘Solamente esnan ku ta sali di Isak lo ta yamá bo desendientenan.’"
ROM,Karta Di Pablo Na Romanonan,Romanonan,NT,9,8,"Esei ke men ku no ta esnan ku ta yu a base di desendensia humano ta yu di Dios, pero esnan ku a nase komo resultado di e promesa di Dios. Ta konsiderá nan e berdadero desendientenan di Abraham."
ROM,Karta Di Pablo Na Romanonan,Romanonan,NT,9,9,"Pasobra t'esaki ta e promesa ku Dios a hasi Abraham: ‘Otro aña den e temporada akí, sigur sigur lo Mi bolbe pasa; e ora ei Sara lo tin un yu hòmber.’"
ROM,Karta Di Pablo Na Romanonan,Romanonan,NT,9,10,"Pero esei no ta tur kos. Ata e kaso di Rebeka, kasá di nos antepasado Isak ku a haña un par di yu ohochi kuné."
ROM,Karta Di Pablo Na Romanonan,Romanonan,NT,9,11,"Anto promé ku e yunan a nase, promé ku nan por a hasi bon òf malu, Dios a bisa Rebeka: ‘E mayó lo sirbi esun mas chikitu.’ Esaki ta di akuerdo ku loke Skritura ta bisa: ‘Yakob mi a stima, pero Esou mi a rechasá!’ Asina a keda konfirmá ku Dios tin e derecho di skohe, di akuerdo ku su propósito, esun ku E ke yama, sin tene kuenta ku loke hende hasi."
ROM,Karta Di Pablo Na Romanonan,Romanonan,NT,9,14,Nos lo bisa awor ku Dios ta inhustu? Apsolutamente ku nò!
ROM,Karta Di Pablo Na Romanonan,Romanonan,NT,9,15,Pasobra El a bisa Moises: ‘Lo Mi tene mizerikòrdia ku esun ku Mi ke; Lo Mi tin kompashon di esun ku Mi ke.’
ROM,Karta Di Pablo Na Romanonan,Romanonan,NT,9,16,"Ke men anto, tur kos ta dependé di mizerikòrdia di Dios, no di loke hende ke òf ta presta."
ROM,Karta Di Pablo Na Romanonan,Romanonan,NT,9,17,"Pasobra Skritura ta bisa ku Dios a bisa Fárao: ‘Ku e propósito akí Mi a lanta bo, esta pa mustra mi poder pa medio di bo i pa henter mundu haña sa ta ken Mi ta.’"
ROM,Karta Di Pablo Na Romanonan,Romanonan,NT,9,18,"Ke men anto, Dios tin mizerikòrdia ku esun ku E ke i E ta hasi esun ku E ke, bira tèrko."
ROM,Karta Di Pablo Na Romanonan,Romanonan,NT,9,19,"Awor lo bo bisa: ‘Si ta asina, kon Dios por a kulpa hende di algu antó? Pasobra ken por a resistí su boluntat?’"
ROM,Karta Di Pablo Na Romanonan,Romanonan,NT,9,20,"Pero abo ser humano, ken abo ta pa bin pusta boka ku Dios? Akaso e wea di klei por puntra esun ku a trah'é: ‘Pakiko bo a traha mi asin'akí?’"
ROM,Karta Di Pablo Na Romanonan,Romanonan,NT,9,21,Un trahadó di serámika ta liber pa traha for di e mesun klòmpi di klei tantu opheto balioso komo opheto pa uso komun i koriente. N' ta asina?
ROM,Karta Di Pablo Na Romanonan,Romanonan,NT,9,22,"Awèl, Dios ker a duna un ehèmpel kon E ta kastigá i mustra su poder, p'esei, ku hopi pasenshi El a soportá esnan ku tabata meresé su kastigu i lo a bai pèrdí."
ROM,Karta Di Pablo Na Romanonan,Romanonan,NT,9,23,"I na mes momento E ker a mustra su gloria abundante, e gloria ku El a duna esnan ku El a prepará di antemano pa risibí su mizerikòrdia."
ROM,Karta Di Pablo Na Romanonan,Romanonan,NT,9,24,"Ta nos mi ke men! Dios a yama nos, no solamente esnan for di pueblo hudiu, pero tambe e otronan for di e pueblonan no hudiu."
ROM,Karta Di Pablo Na Romanonan,Romanonan,NT,9,25,"Ademas ta skibí den buki di profeta Hoséas ku Dios ta bisa: ‘Lo Mi yama esnan ku no ta mi pueblo, “mi pueblo” i esnan ku mi no tabata stima, “mi kerínan”."
ROM,Karta Di Pablo Na Romanonan,Romanonan,NT,9,26,"I kaminda a yega di bisa nan: “Boso no ta mi pueblo,” aya ta yama nan awor: “yu di Dios bibu”.’"
ROM,Karta Di Pablo Na Romanonan,Romanonan,NT,9,27,"Pero tokante e israelitanan Isaías a sklama na bos altu: ‘Ounke e israelitanan ta numeroso manera pipita di santu di laman, ta un restu so lo haña salbashon."
ROM,Karta Di Pablo Na Romanonan,Romanonan,NT,9,28,Pasobra pronto Señor lo kumpli ku su palabra riba mundu; lo E kumpli kuné kompletamente.’
ROM,Karta Di Pablo Na Romanonan,Romanonan,NT,9,29,"I manera Isaías a bisa di antemano: ‘Si Señor, Dios Soberano, no a laga algun di nos sobrebibí, nos lo a disparsé manera Sódoma i Gomora.’"
ROM,Karta Di Pablo Na Romanonan,Romanonan,NT,9,30,"Awor kiko nos por konkluí? Esnan no hudiu ku no tabata hasi niun esfuerso pa Dios aseptá nan, Dios a aseptá nan pa motibu di nan fe."
ROM,Karta Di Pablo Na Romanonan,Romanonan,NT,9,31,"En kambio e pueblo di Israel mes, hasiendo esfuerso pa kumpli ku Lei pa Dios aseptá nan, no a logra esei."
ROM,Karta Di Pablo Na Romanonan,Romanonan,NT,9,32,"Pakiko nò? Pasobra nan no a hasi esei a base di fe, pero a base di loke nan mes a presta. Nan a trompeká riba e piedra ku ta pone hende trompeká,"
ROM,Karta Di Pablo Na Romanonan,Romanonan,NT,9,33,"manera tin skibí den Skritura: ‘Mira, Mi ta bai pone un piedra den Sion, ku ta pone hende trompeká, un barank'i piedra ku ta ofendé nan. Anto esun ku kere den djE, lo no keda bergonsá.’"
ROM,Karta Di Pablo Na Romanonan,Romanonan,NT,10,1,"Rumannan, deseo di mi kurason i mi orashon na Dios ta pa Israel haña salbashon."
ROM,Karta Di Pablo Na Romanonan,Romanonan,NT,10,2,"Mi por testiguá na nan fabor ku nan tin zelo pa Dios, pero ku e no ta basá riba konosementu berdadero di Dios."
ROM,Karta Di Pablo Na Romanonan,Romanonan,NT,10,3,"Esei ta asina, pasobra nan no ta rekonosé ku ta Dios ta Esun ku ta aseptá nos komo hustu i nan ta pretendé di por logra esei riba nan mes. Nan no a someté nan na Dios su manera di aseptá hende,"
ROM,Karta Di Pablo Na Romanonan,Romanonan,NT,10,4,pasobra Kristu a duna Lei su berdadero nifikashon pa tur hende ku kere keda aseptá komo hustu.
ROM,Karta Di Pablo Na Romanonan,Romanonan,NT,10,5,"Tokante kon bira hustu den bista di Dios dor di kumpli ku Lei, Moises a skibi: ‘Esun ku ta kumpli ku Lei, lo biba pa medio di dje.’"
ROM,Karta Di Pablo Na Romanonan,Romanonan,NT,10,6,"Pero tokante kon bira hustu den bista di Dios dor di fe tin bisá: ‘No puntra den bo mes: “Ken lo subi bai shelu?” ’, ke men, pa buska Kristu bini abou kunÉ."
ROM,Karta Di Pablo Na Romanonan,Romanonan,NT,10,7,"‘Ni no puntra tampoko: “Ken por baha den abismo?” ’, ke men, pa buska Kristu subi kunÉ for di meimei di morto?"
ROM,Karta Di Pablo Na Romanonan,Romanonan,NT,10,8,"Pero esaki ta loke Moises ta bisa: ‘E palabra ta serka di bo, den bo boka i den bo kurason.’ Esei ke men, e palabra di fe ku nos ta prediká."
ROM,Karta Di Pablo Na Romanonan,Romanonan,NT,10,9,"Pasobra si ku bo boka bo proklamá ku Kristu ta Señor i den bo kurason bo kere ku Dios a lant'É for di morto, lo bo ta salbá!"
ROM,Karta Di Pablo Na Romanonan,Romanonan,NT,10,10,Pasobra ku bo kurason bo ta kere pa Dios aseptá bo komo hustu i ku bo boka bo ta proklam'É públikamente pa asina bo haña salbashon.
ROM,Karta Di Pablo Na Romanonan,Romanonan,NT,10,11,Skritura ta bisa: ‘Niun hende ku stèns riba djE lo no keda bergonsá!’
ROM,Karta Di Pablo Na Romanonan,Romanonan,NT,10,12,"No tin diferensia entre hudiu i no hudiu, pasobra ta e mesun Señor ta Señor di tur i t'É ta duna abundantemente na tur ku invok'É."
ROM,Karta Di Pablo Na Romanonan,Romanonan,NT,10,13,Pasobra Skritura ta bisa: ‘Tur ku invoká nòmber di Señor lo ta salbá.’
ROM,Karta Di Pablo Na Romanonan,Romanonan,NT,10,14,"Ma ta kon nan por invoká Señor, si nan no ta kere den djE? Anto kon nan ta hasi kere, si nan no a tende e bon notisia? Kon tende e bon notisia, si niun hende no a predik'é na nan?"
ROM,Karta Di Pablo Na Romanonan,Romanonan,NT,10,15,Anto ta kon ta hasi predik'é si niun hende no a haña òrdu pa hasié? Manera tin skibí den Skritura: ‘Esta un legria mira portadó di bon notisia ta!’
ROM,Karta Di Pablo Na Romanonan,Romanonan,NT,10,16,"Sinembargo no ta tur hende a aseptá e bon notisia, loke ta kuadra ku e palabranan di Isaías: ‘Señor, ken lo kere loke nos ta anunsiá?’"
ROM,Karta Di Pablo Na Romanonan,Romanonan,NT,10,17,"Ke men anto, fe ta bini ora hende tende e mensahe i e mensahe ta yega ora prediká Kristu."
ROM,Karta Di Pablo Na Romanonan,Romanonan,NT,10,18,"Awor mi ta puntra: Ta tende e hendenan no a tend'é? Klaro ku nan a tend'é, pasobra Skritura ta bisa: ‘Nan yamada ta kore pasa tera henter, nan mensahe ta yega te den skinanan di mundu.’"
ROM,Karta Di Pablo Na Romanonan,Romanonan,NT,10,19,"Pero mi ta bolbe puntra: Ta komprondé Israel no a komprondé e mensahe antó? Laga nos tende promé loke Dios a bisa pa boka di Moises: ‘Mi ta usa un pueblo ku no ta un pueblo, pa tèr boso, pa tenta boso ku un nashon di hende bobo.’"
ROM,Karta Di Pablo Na Romanonan,Romanonan,NT,10,20,"Anto Isaías ta tribi bisa: ‘Esnan ku no tabata buska Mi, a haña Mi. Esnan ku no tabata puntra pa Mi, a haña Mi mira.’"
ROM,Karta Di Pablo Na Romanonan,Romanonan,NT,10,21,"Pero tokante Israel, Isaías ta bisa: ‘Kontinuamente Mi tabata saka man pa un pueblo desobedesidu i rebelde.’"
ROM,Karta Di Pablo Na Romanonan,Romanonan,NT,11,1,"Awor mi ta puntra: Dios a rechasá su pueblo? Apsolutamente ku nò! Pasobra ami mes ta israelita, desendiente di Abraham i miembro di tribu di Benhamin."
ROM,Karta Di Pablo Na Romanonan,Romanonan,NT,11,2,Dios no a rechasá su pueblo ku El a skohe di antemano. Ta lubidá boso a lubidá loke Skritura ta konta den e historia kaminda profeta Elías ta keha Israel serka Dios?
ROM,Karta Di Pablo Na Romanonan,Romanonan,NT,11,3,"Elías a bisa: ‘Señor, nan a mata bo profetanan i tumba bo altánan. T'ami so a sobra i awor nan ta buska mi tambe pa mata.’"
ROM,Karta Di Pablo Na Romanonan,Romanonan,NT,11,4,Pero kiko e kontesta di Señor tabata? ‘Mi a sobra 7000 hende ku nunka a dobla rudia pa Baal.’
ROM,Karta Di Pablo Na Romanonan,Romanonan,NT,11,5,Meskos den e tempu akí tambe a sobra un restu di hende ku Dios a skohe pa medio di su grasia.
ROM,Karta Di Pablo Na Romanonan,Romanonan,NT,11,6,"Sí, Dios ta skohe a base di grasia, no pasobra hende a hasi bon obra. Si ta a base di obra, e ora ei grasia lo no tabata grasia."
ROM,Karta Di Pablo Na Romanonan,Romanonan,NT,11,7,"Kiko awor? Pueblo di Israel no a haña loke nan tabata buska, pero esnan ku Dios a skohe sí. Tur sobrá tin kurason duru,"
ROM,Karta Di Pablo Na Romanonan,Romanonan,NT,11,8,"manera Skritura ta bisa: ‘Señor a hasi nan bira sin heful, spiritualmente. Te dia djawe nan tin wowo ku no ta mira; nan tin orea ku no ta tende.’"
ROM,Karta Di Pablo Na Romanonan,Romanonan,NT,11,9,"I David ta bisa: ‘Nan komementu resultá un trampa i reda pa nan, ya nan ta trompeká i haña nan kastigu."
ROM,Karta Di Pablo Na Romanonan,Romanonan,NT,11,10,Laga nan wowo bira skur pa nan no mira. Dobla nan lomba pa semper.’
ROM,Karta Di Pablo Na Romanonan,Romanonan,NT,11,11,"Awor mi ta puntra: ora e pueblo di Israel a trompeká, nan a kai pa no lanta nunka mas? Apsolutamente ku nò! Pero desobediensia di e hudiunan a sirbi pa esnan no hudiu haña salbashon i asina hasi e hudiunan yalurs."
ROM,Karta Di Pablo Na Romanonan,Romanonan,NT,11,12,"Si nan desobediensia a sirbi pa enrikesé mundu i nan frakaso pa enrikesé esnan no hudiu, kuantu mas efekto nan restourashon kompleto lo no tin?"
ROM,Karta Di Pablo Na Romanonan,Romanonan,NT,11,13,"Pero ta na boso ku no ta hudiu mi ta dirigí palabra. Siendo apòstel pa esnan no hudiu i ku mashá apresio pa e tarea akí,"
ROM,Karta Di Pablo Na Romanonan,Romanonan,NT,11,14,mi ta spera di por hasi hende di mi mes pueblo yalurs i asina ei hiba algun di nan na salbashon.
ROM,Karta Di Pablo Na Romanonan,Romanonan,NT,11,15,"Pues si e echo ku Dios a rechasá e hudiunan ya kaba a sirbi pa rekonsiliá mundu kunÉ, kiko lo no pasa ora Dios aseptá nan? E ora ei esnan ku tabata morto lo haña bida!"
ROM,Karta Di Pablo Na Romanonan,Romanonan,NT,11,16,"Pues si durante sakrifisio ta konsagrá e promé pan, trahá di e mansa, na Dios, di mes sobrá di e mansa tambe ta konsagrá n'E. Anto si konsagrá rais di un palu na Dios, di mes e takinan tambe ta konsagrá n'E."
ROM,Karta Di Pablo Na Romanonan,Romanonan,NT,11,17,"Awor a kòrta algun di e takinan di e palu di oleifi, ku ta e hudiunan, i a ènter abo, un taki di oleifi shimaron, entre e sobrá takinan. Asina bo ta kompartí e awa nutritivo di e rais."
ROM,Karta Di Pablo Na Romanonan,Romanonan,NT,11,18,"Pero no menospresiá e takinan original sí! Si bo ke hasié tòg, kòrda sí ku no ta abo ta sostené e rais, ma ta e rais ta sostené bo."
ROM,Karta Di Pablo Na Romanonan,Romanonan,NT,11,19,Lo bo bisa: ‘Pero a kòrta taki kita afó pa ènter ami na e palu!’
ROM,Karta Di Pablo Na Romanonan,Romanonan,NT,11,20,"Bon, a kòrta nan kita afó pa motibu di nan inkredulidat, pero abo ta pegá pa motibu di bo fe. No laga esei hasi bo orguyoso, mas bien haña miedu!"
ROM,Karta Di Pablo Na Romanonan,Romanonan,NT,11,21,"Pasobra si Dios no a spar ni e takinan original, lo E no spar abo tampoko!"
ROM,Karta Di Pablo Na Romanonan,Romanonan,NT,11,22,"P'esei mira kon Dios ta mustra su bondat i su severidat. Ku e takinan ku a kai, E tabata severo i ku bo, E tabata bondadoso. Pero ta nesesario pa bo keda fiel na su bondat, sino E ta kòrta bo tambe kita afó."
ROM,Karta Di Pablo Na Romanonan,Romanonan,NT,11,23,"Pa loke ta trata e hudiunan, si nan pone nan inkredulidat un banda, Dios lo ènter nan na e palu. Sí, E tin poder pa bolbe ènter nan."
ROM,Karta Di Pablo Na Romanonan,Romanonan,NT,11,24,"Pasobra si Dios a kòrta abo ku pa naturalesa ta di un palu di oleifi shimaron i kontra naturalesa a ènter bo na e palu kultivá, bo no ta kere ku E por ènter e hudiunan ku ta taki original na nan mes palu di oleifi tambe?"
ROM,Karta Di Pablo Na Romanonan,Romanonan,NT,11,25,"Rumannan, tin un sekreto ku mi ke pa boso sa, pa boso no kere ku boso ta sabí. Un parti di e israelitanan su kurason a bira duru i lo keda duru te ora e kantidat di no hudiu ku mester haña salbashon drenta."
ROM,Karta Di Pablo Na Romanonan,Romanonan,NT,11,26,"Ora esaki sosodé, henter Israel lo haña salbashon, manera Skritura ta bisa: ‘E libertadó ta bini di Sion, lo E kita maldat di e desendientenan di Yakob."
ROM,Karta Di Pablo Na Romanonan,Romanonan,NT,11,27,"Esaki lo ta Mi aliansa ku nan, ora Mi kita nan pikánan.’"
ROM,Karta Di Pablo Na Romanonan,Romanonan,NT,11,28,"Ora ta trata di e bon notisia, e hudiunan ta konsiderá di ta enemigu di Dios pa asina duna boso un oportunidat, pero ora ta trata di skohementu, nan ta esnan stimá pa Dios, pasobra El a skohe nan antepasadonan."
ROM,Karta Di Pablo Na Romanonan,Romanonan,NT,11,29,"Pues Dios no ta tuma bèk loke El a duna, ni E no ta kambia di idea tokante esnan ku El a yama."
ROM,Karta Di Pablo Na Romanonan,Romanonan,NT,11,30,"Ántes boso ku no ta hudiu tabata desobedesidu na Dios, pero awor komo e hudiunan a desobedes'É, Dios a tene mizerikòrdia ku boso."
ROM,Karta Di Pablo Na Romanonan,Romanonan,NT,11,31,"Asina ta sosodé ku e hudiunan tambe: komo Dios a tene mizerikòrdia ku boso, nan a bira desobedesidu. Pero esei a sosodé ya Dios ta tene mizerikòrdia ku nan."
ROM,Karta Di Pablo Na Romanonan,Romanonan,NT,11,32,"Pasobra Dios a hasi tur hende prizonero di nan mes desobediensia, ya E por tene mizerikòrdia ku nan tur."
ROM,Karta Di Pablo Na Romanonan,Romanonan,NT,11,33,"Esta inkomprensibel Dios su rikesa, sabiduria i konosementu ta! Esta insondabel su plannan!"
ROM,Karta Di Pablo Na Romanonan,Romanonan,NT,11,34,Manera Skritura ta bisa: ‘Ken a yega di sondia pensamentu di Señor? Esta ken komo konsehero por siñ'É algu?
ROM,Karta Di Pablo Na Romanonan,Romanonan,NT,11,35,"Ken por eksigí pago, pa algu ku el a duna Dios?’"
ROM,Karta Di Pablo Na Romanonan,Romanonan,NT,11,36,"Pasobra tur kos ta bini di djE, ta eksistí pa medio di djE i t'ei p'E. Gloria n'E pa semper! Amèn!"
ROM,Karta Di Pablo Na Romanonan,Romanonan,NT,12,1,"P'esei antó, rumannan, ya ku Dios ta mizerikordioso, mi ta roga boso pa ofresé boso mes komo sakrifisio bibu, santu i agradabel n'E. Esei ta e manera apropiá pa sirbi Dios."
ROM,Karta Di Pablo Na Romanonan,Romanonan,NT,12,2,"I no laga e manera di pensa di e mundu akí forma boso, al kontrario, laga Dios transformá boso i duna boso un manera nobo di pensa. E ora ei boso lo konstatá kiko E ke di boso, esta loke ta bon, agradabel i perfekto."
ROM,Karta Di Pablo Na Romanonan,Romanonan,NT,12,3,"Dios a duna mi un enkargo, p'esei mi por bisa kada un di boso: no pensa ku boso ta mas di loke boso ta, pero sea realístiko. Kada ken mester tin un konsepto humilde di su mes, di akuerdo ku e midí di fe ku Dios a dun'é."
ROM,Karta Di Pablo Na Romanonan,Romanonan,NT,12,4,"Pasobra meskos ku un kurpa tin hopi parti, anto no ta tur e partinan ei tin e mesun funshon,"
ROM,Karta Di Pablo Na Romanonan,Romanonan,NT,12,5,"asina tambe, ounke nos ta hopi, nos ta forma ún kurpa pa medio di nos union ku Kristu i nos ta uní ku otro meskos ku e partinan di un solo kurpa."
ROM,Karta Di Pablo Na Romanonan,Romanonan,NT,12,6,"Dios a duna nos diferente don di akuerdo ku e grasia ku nos a risibí di djE. Si Dios a duna un hende don pa profetisá, e profetisá di akuerdo ku e fe ku e tin;"
ROM,Karta Di Pablo Na Romanonan,Romanonan,NT,12,7,"si ta don pa sirbi, e sirbi; si ta don pa duna siñansa, e duna siñansa;"
ROM,Karta Di Pablo Na Romanonan,Romanonan,NT,12,8,"si ta don pa kurashá, e kurashá; si ta don pa duna, e duna ku generosidat; si ta don pa guia, e guia ku zelo; si ta don pa mustra mizerikòrdia, e hasié ku legria."
ROM,Karta Di Pablo Na Romanonan,Romanonan,NT,12,9,Stima otro sinseramente. Odia maldat i pega boso kurason na loke ta bon.
ROM,Karta Di Pablo Na Romanonan,Romanonan,NT,12,10,"Stima otro di kurason, ku amor di ruman i sea esun promé pa respetá otro."
ROM,Karta Di Pablo Na Romanonan,Romanonan,NT,12,11,Traha ku zelo i no hasi kos di floho; sirbi Señor ku un kurason ferviente.
ROM,Karta Di Pablo Na Romanonan,Romanonan,NT,12,12,Laga e speransa ku boso tin hasi boso kontentu; perseverá den tempu di tribulashon; resa konstantemente.
ROM,Karta Di Pablo Na Romanonan,Romanonan,NT,12,13,Kontribuí pa kubri nesesidat di e pueblo santu i praktiká hospitalidat.
ROM,Karta Di Pablo Na Romanonan,Romanonan,NT,12,14,"Bendishoná esnan ku ta persiguí boso; bendishoná nan, no maldishoná nan."
ROM,Karta Di Pablo Na Romanonan,Romanonan,NT,12,15,Sea kontentu ku esnan ku ta kontentu; yora ku esnan ku ta yora.
ROM,Karta Di Pablo Na Romanonan,Romanonan,NT,12,16,"Biba den harmonia ku otro. No sea orguyoso, pero hasi trabou humilde. No sea arogante."
ROM,Karta Di Pablo Na Romanonan,Romanonan,NT,12,17,No paga malu ku malu. Hasi loke ta bon abiertamente.
ROM,Karta Di Pablo Na Romanonan,Romanonan,NT,12,18,Biba na pas ku tur hende te kaminda esei ta dependé di boso.
ROM,Karta Di Pablo Na Romanonan,Romanonan,NT,12,19,"Keridonan, no tuma vengansa boso mes, pero laga Dios kastigá. Pasobra tin skibí ku Señor ta bisa: ‘Ami lo tuma vengansa; Ami lo paga bèk.’"
ROM,Karta Di Pablo Na Romanonan,Romanonan,NT,12,20,"Pero tambe E ta bisa: ‘Si bo enemigu tin hamber, dun'é di kome; si e tin set, dun'é di bebe. Pasobra bo ta pone su kara kai di bèrgwensa.’"
ROM,Karta Di Pablo Na Romanonan,Romanonan,NT,12,21,"No laga maldat vense boso, pero vense maldat ku loke ta bon!"
ROM,Karta Di Pablo Na Romanonan,Romanonan,NT,13,1,"Tur hende mester someté nan na esnan ku ta ehersé outoridat, pasobra outoridat ta bini di Dios i esnan eksistente tambe ta Dios a pone."
ROM,Karta Di Pablo Na Romanonan,Romanonan,NT,13,2,Ke men ku esun ku bai kontra e outoridat eksistente ta bai kontra loke Dios mes a instituí. I tur esnan ku ta bai kontra e outoridat akí ta pidi kastigu pa nan kurpa.
ROM,Karta Di Pablo Na Romanonan,Romanonan,NT,13,3,"Esun ku ta hasi bon, no mester tin miedu di outoridat, pero esun ku ta hasi malu, sí. Bo no ke tin miedu di outoridat? Wèl, hasi loke ta bon i l'e gaba bo!"
ROM,Karta Di Pablo Na Romanonan,Romanonan,NT,13,4,"Pasobra esnan ku ta ehersé outoridat ta sirbi Dios na bo bienestar. Pero si bo hasi maldat, e ora ei sí tene miedu di dje, pasobra no ta pòrnada outoridat tin poder pa duna kastigu. E ta sirbi Dios pa duna esun ku hasi maldat su kastigu meresí."
ROM,Karta Di Pablo Na Romanonan,Romanonan,NT,13,5,"P'esei nos mester someté na outoridat, no solamente pa evitá kastigu, sino tambe pasobra ta un asuntu di konsenshi."
ROM,Karta Di Pablo Na Romanonan,Romanonan,NT,13,6,"Pa e motibu akí tambe boso ta paga belasting, ya ku e funshonarionan ta den sirbishi di Dios i ta dediká nan mes na esei."
ROM,Karta Di Pablo Na Romanonan,Romanonan,NT,13,7,"P'esei duna kada ken loke e tin derechi riba dje: si ta kontribushon i belasting, pag'é nan; si ta rèspèt i honor, dun'é nan."
ROM,Karta Di Pablo Na Romanonan,Romanonan,NT,13,8,No debe niun hende nada. Laga amor ta e úniko kos ku boso debe otro. Pasobra esun ku stima su próhimo ta laga nifikashon berdadero di Lei di Moises sali na kla.
ROM,Karta Di Pablo Na Romanonan,Romanonan,NT,13,9,"E mandamentunan: ‘No kometé adulterio’, ‘no mata’, ‘no hòrta’, ‘no deseá kos di otro hende’ i tur otro mandamentu ta kai bou di esun mandamentu akí: ‘Stima bo próhimo manera bo ta stima bo mes.’"
ROM,Karta Di Pablo Na Romanonan,Romanonan,NT,13,10,"Esun ku ta stima su próhimo no ta hasié daño, p'esei stima otro ta igual na laga e nifikashon berdadero di Lei di Moises sali na kla."
ROM,Karta Di Pablo Na Romanonan,Romanonan,NT,13,11,"Den tur esaki, tene kuenta ku e tempu ku nos ta biba aden i sa ku e ora a yega pa boso lanta for di soño. Pasobra awor akí nos salbashon ta mas serka ku tempu nos a kuminsá kere den e bon notisia."
ROM,Karta Di Pablo Na Romanonan,Romanonan,NT,13,12,Ta lat den anochi kaba i di dia ta serka di habri; p'esei ban pone tur obra di skuridat un banda i bisti armadura di lus.
ROM,Karta Di Pablo Na Romanonan,Romanonan,NT,13,13,"Laga nos komportá nos desentemente komo si fuera ta di dia kla. No hiba un bida di paranda i buracheria, inmoralidat seksual i un bida parotin, di pleitamentu i envidia."
ROM,Karta Di Pablo Na Romanonan,Romanonan,NT,13,14,Pero bisti boso mes ku Señor Hesu-Kristu i stòp di buska pa satisfasé e deseonan malu ku ta bini di boso naturalesa pekaminoso.
ROM,Karta Di Pablo Na Romanonan,Romanonan,NT,14,1,Aseptá un hende ku ta débil den fe i no diskutí kuné tokante opinion personal.
ROM,Karta Di Pablo Na Romanonan,Romanonan,NT,14,2,"Un ta haña ku e por kome tur kos, miéntras e otro ku ta débil den fe ta kome bèrdura so."
ROM,Karta Di Pablo Na Romanonan,Romanonan,NT,14,3,"Esun ku ta kome tur kos no mester menospresiá esun ku no ta kome tur kos. Anto esun ku no ta kome tur kos no mester kondená e otro, pasobra Dios a aseptá esun akí tambe."
ROM,Karta Di Pablo Na Romanonan,Romanonan,NT,14,4,"Ken bo ta pa husga sirbidó di otro hende? Si e para firme òf kai, ta entre e i su Señor. I lo e para firme, pasobra Señor ta hasi esei posibel!"
ROM,Karta Di Pablo Na Romanonan,Romanonan,NT,14,5,Tin hende ta haña sierto dia mas importante ku otro dia. Pa otro hende tur dia tin mes balor. Kada ken mester ta konvensí di loke e ta kere!
ROM,Karta Di Pablo Na Romanonan,Romanonan,NT,14,6,"Esun ku ta balorá sierto dia mas ku otro dia, ta na honor di Señor e ta hasié; esun ku ta kome tur kos, ta na honor di Señor e ta kome, pasobra e ta gradisí Señor pa loke e ta kome. Esun ku no ta kome tur kos, tambe ta hasié na honor di Señor i e tambe ta gradisí Señor."
ROM,Karta Di Pablo Na Romanonan,Romanonan,NT,14,7,Niun di nos no ta biba pa su mes i niun di nos no ta muri pa su mes.
ROM,Karta Di Pablo Na Romanonan,Romanonan,NT,14,8,"Si nos biba, ta pa Señor nos ta biba i si nos muri, ta pa Señor nos ta muri. Ke men, sea ku nos biba òf muri, ta na Señor nos ta pertenesé."
ROM,Karta Di Pablo Na Romanonan,Romanonan,NT,14,9,"Pasobra Kristu a muri i ta pa reina komo Señor El a bolbe biba, pa reina tantu riba esnan ku a muri komo riba esnan ku ta na bida."
ROM,Karta Di Pablo Na Romanonan,Romanonan,NT,14,10,"Awor abo ku no ta kome tur kos, pakiko bo ta kondená bo ruman? Anto abo ku ta kome tur kos, pakiko bo ta menospresiá bo ruman? Al fin i al kabo nos tur tin ku bai dilanti di Dios pa E husga nos."
ROM,Karta Di Pablo Na Romanonan,Romanonan,NT,14,11,"Pasobra tin skibí: ‘Ami Dios bibu, ta hura bo ku tur hende lo hinka rudia pa Mi i proklamá públikamente ku ta Ami ta Dios.’"
ROM,Karta Di Pablo Na Romanonan,Romanonan,NT,14,12,Ke men ku kada un di nos mester duna kuenta na Dios di su mes echonan!
ROM,Karta Di Pablo Na Romanonan,Romanonan,NT,14,13,"Awèl, no laga nos sigui kondená otro. Al kontrario, tuma desishon ku bo no ta pone bo ruman trompeká òf kai den piká."
ROM,Karta Di Pablo Na Romanonan,Romanonan,NT,14,14,"Mi sa, sí mi ta konvensí komo hende ku ta uní ku Señor Hesus, ku no tin niun kuminda impuru di su mes. Un kos ta impuru solamente si un hende mes hañ'é impuru!"
ROM,Karta Di Pablo Na Romanonan,Romanonan,NT,14,15,"Anto si loke bo ta kome ta ofendé bo ruman, bo no ta trata ku amor. No laga e echo ku bo ta kome sierto kos, hinka e hende ku Kristu a muri p'e den pèrdishon!"
ROM,Karta Di Pablo Na Romanonan,Romanonan,NT,14,16,"Ke men, no laga e kos bon ku boso tin haña mal nòmber."
ROM,Karta Di Pablo Na Romanonan,Romanonan,NT,14,17,"Pasobra reino di Dios no ta kuestion di loke hende ta kome i bebe, pero di hiba un bida hustu, di tin pas i goso den Spiritu Santu."
ROM,Karta Di Pablo Na Romanonan,Romanonan,NT,14,18,Esun ku sirbi Kristu di e forma akí ta agradá Dios i ta keda bon mirá serka hende.
ROM,Karta Di Pablo Na Romanonan,Romanonan,NT,14,19,P'esei anto nos mester buska ku afan loke ta kontribuí na pas entre ruman i nan kresementu komo komunidat di fe.
ROM,Karta Di Pablo Na Romanonan,Romanonan,NT,14,20,"No daña trabou di Dios pa motibu di kuminda! En realidat tur kuminda ta puru, pero ta malu pa kome loke ta un ofensa pa otro hende."
ROM,Karta Di Pablo Na Romanonan,Romanonan,NT,14,21,"Ta mihó anto pa apstené di karni, biña òf kualke otro kos ku por pone bo ruman trompeká."
ROM,Karta Di Pablo Na Romanonan,Romanonan,NT,14,22,"Laga e fe ku ta pone ku bo por kome tur kos, keda entre abo ku Dios. Felis esun ku su konsenshi no ta remordé, ora e hasi loke ta korekto segun e!"
ROM,Karta Di Pablo Na Romanonan,Romanonan,NT,14,23,"Pero si un hende duda ku e por kome algu i e kom'é tòg, e ta kulpabel, pasobra e no ta kome ku e konvikshon ku fe ta duna. I tur loke no ta hasí ku e konvikshon ku fe ta duna, ta piká!"
ROM,Karta Di Pablo Na Romanonan,Romanonan,NT,15,1,Nos ku ta fuerte den fe mester yuda esnan ku ta débil ku nan debilidat i no buska nos mes probecho.
ROM,Karta Di Pablo Na Romanonan,Romanonan,NT,15,2,Laga kada un di nos tene kuenta ku bienestar di su ruman i yud'é krese den fe.
ROM,Karta Di Pablo Na Romanonan,Romanonan,NT,15,3,"Pasobra Mesias tampoko no a buska pa agradá su mes. Al kontrario manera Skritura ta bisa: ‘E ofensanan di esnan ku a insultá Bo, ta riba mi kabes nan a kai.’"
ROM,Karta Di Pablo Na Romanonan,Romanonan,NT,15,4,"Sí, tur kos ku tabata skibí anteriormente den Skritura t'ei pa duna nos instrukshon, di manera ku e perseveransia i ánimo ku nos ta haña di dje ta yena nos ku speransa."
ROM,Karta Di Pablo Na Romanonan,Romanonan,NT,15,5,"Dios, ku ta duna perseveransia i ánimo, laga ku boso por biba den union ku otro, di akuerdo ku boluntat di Kristu-Hesus."
ROM,Karta Di Pablo Na Romanonan,Romanonan,NT,15,6,Anto e ora ei boso lo alabá Dios i Tata di nos Señor Hesu-Kristu riba un solo boka.
ROM,Karta Di Pablo Na Romanonan,Romanonan,NT,15,7,"P'esei antó aseptá otro pa gloria di Dios, manera Hesus a aseptá boso."
ROM,Karta Di Pablo Na Romanonan,Romanonan,NT,15,8,Pasobra esaki mi ta deklará na boso: Kristu a bin sirbi esnan ku ta hudiu pa mustra ku Dios ta tene su mes na su palabra i pa kumpli ku e promesanan ku El a hasi nos antepasadonan.
ROM,Karta Di Pablo Na Romanonan,Romanonan,NT,15,9,"Tambe Kristu a bini pa esnan ku no ta hudiu alabá Dios pa su mizerikòrdia, manera Skritura ta bisa: ‘P'esei, mi ta alabá Bo, den tur e nashonnan, mi ta kanta salmo na honor di bo Nòmber.’"
ROM,Karta Di Pablo Na Romanonan,Romanonan,NT,15,10,"Den otro parti tambe Skritura ta bisa: ‘Nashonnan, legra huntu ku pueblo di Dios.’"
ROM,Karta Di Pablo Na Romanonan,Romanonan,NT,15,11,"I den otro parti: ‘Alabá Señor tur nashon, tur pueblo kanta su gloria.’"
ROM,Karta Di Pablo Na Romanonan,Romanonan,NT,15,12,"Isaías tambe ta bisa: ‘Lo bini un desendiente di Ishai, ku lo lanta pa goberná e pueblonan no hudiu i nan lo pone nan speransa den djE.’"
ROM,Karta Di Pablo Na Romanonan,Romanonan,NT,15,13,"Dios, ku ta nos fuente di speransa, yena boso ku goso i pas pa motibu di boso fe, ya asina boso speransa por bona pa medio di poder di Spiritu Santu."
ROM,Karta Di Pablo Na Romanonan,Romanonan,NT,15,14,"Mi rumannan, ami ta konvensí di bèrdè mes ku boso ta yen di bondat, ta poseé tur konosementu i ta kapas pa instruí otro."
ROM,Karta Di Pablo Na Romanonan,Romanonan,NT,15,15,"Pero komo persona ku a risibí grasia di Dios, mi a tribi skibi boso sierto kos tòg den e karta, pa boso no lubidá."
ROM,Karta Di Pablo Na Romanonan,Romanonan,NT,15,16,"Dios a destiná mi pa sirbi Kristu-Hesus serka e no hudiunan. E sirbishi saserdotal ku mi ta duna ta enserá proklamashon di e bon notisia di Dios, ku e meta pa presentá esnan no hudiu komo un ofrenda agradabel na Dios, santifiká pa Spiritu Santu."
ROM,Karta Di Pablo Na Romanonan,Romanonan,NT,15,17,Ke men anto ku den Kristu-Hesus mi por ta orguyoso di mi sirbishi na Dios.
ROM,Karta Di Pablo Na Romanonan,Romanonan,NT,15,18,"Pasobra mi no ta tribi papia nada ku no ta loke Kristu a hasi pa medio di mi, pa pone esnan no hudiu obedesé Dios. Anto pa hasi esei Kristu a hasi uso di palabra, echo,"
ROM,Karta Di Pablo Na Romanonan,Romanonan,NT,15,19,"señal, milager i poder di Spiritu Santu. Asina ta ku mi a kompletá mi tarea di prediká e bon notisia tokante Kristu, di Herusalèm i bisindario, te na region di Iliria."
ROM,Karta Di Pablo Na Romanonan,Romanonan,NT,15,20,"I semper mi a aspirá pa anunsiá e bon notisia kaminda Kristu su nòmber no ta konosí ainda. Pasobra nunka mi no tabata ke traha riba fundeshi ku otro hende a pone,"
ROM,Karta Di Pablo Na Romanonan,Romanonan,NT,15,21,"sino mas bien manera tin den Skritura: ‘Pasobra nan lo mira loke nunka no a konta nan di dje, nan lo komprondé loke nunka ántes nan no a tende.’"
ROM,Karta Di Pablo Na Romanonan,Romanonan,NT,15,22,Anto ta e tarea akí mes a stroba mi diferente bia di bishitá boso.
ROM,Karta Di Pablo Na Romanonan,Romanonan,NT,15,23,"Pero awor mi trabou na e lugánan akí a kaba i komo fo'i basta aña mi tin gana di bishitá boso,"
ROM,Karta Di Pablo Na Romanonan,Romanonan,NT,15,24,"mi ta spera di pasa eibanda, durante mi biahe pa Spaña. I despues di tin e plaser di mira boso pa algun tempu, mi ta spera ku boso por kontribuí pa mi kontinuá mi biahe."
ROM,Karta Di Pablo Na Romanonan,Romanonan,NT,15,25,Pero awor mi ta bai Herusalèm pa hiba un yudansa pa e rumannan aya.
ROM,Karta Di Pablo Na Romanonan,Romanonan,NT,15,26,Pasobra e rumannan di Masedonia i Akaya a disidí di duna un kontribushon na e pobernan di e pueblo santu di Dios na Herusalèm.
ROM,Karta Di Pablo Na Romanonan,Romanonan,NT,15,27,"Nan a hasié boluntariamente, ounke en realidat ta nan obligashon. Pasobra meskos ku e no hudiunan a haña un parti di e bendishonnan spiritual di e hudiunan, esnan no hudiu mester kompartí loke nan ta poseé ku esnan hudiu."
ROM,Karta Di Pablo Na Romanonan,Romanonan,NT,15,28,"Ora mi kaba di entregá e suma di kontribushon den propio man di e kreyentenan na Herusalèm i na kaminda pa Spaña, lo mi pasa serka boso."
ROM,Karta Di Pablo Na Romanonan,Romanonan,NT,15,29,"I mi sa ku ora mi yega serka boso, mi ta yega ku bendishon di Kristu na abundansia."
ROM,Karta Di Pablo Na Romanonan,Romanonan,NT,15,30,"Rumannan, mi ta hasi un apelashon na boso pa medio di nos Señor Hesu-Kristu i pa medio di e amor ku Spiritu Santu ta duna: pidi Dios pa mi i kompañá mi asina den lucha."
ROM,Karta Di Pablo Na Romanonan,Romanonan,NT,15,31,Pidi pa mi por skapa di e hudiunan inkreyente na Hudea i pa e kontribushon ku mi ta hiba Herusalèm por keda bon risibí serka e rumannan aya.
ROM,Karta Di Pablo Na Romanonan,Romanonan,NT,15,32,"E ora ei, ku Dios ke, mi por bini serka boso ku goso i pasa pa relahá un tempu."
ROM,Karta Di Pablo Na Romanonan,Romanonan,NT,15,33,"Dios, ku ta fuente di pas, sea ku boso tur. Amèn."
ROM,Karta Di Pablo Na Romanonan,Romanonan,NT,16,1,"Mi ta rekomendá Febe na boso ku no ta solamente nos ruman, pero tambe diákono den iglesia na Kengrea."
ROM,Karta Di Pablo Na Romanonan,Romanonan,NT,16,2,"Risibié bon den nòmber di Señor, manera ruman den fe mester risibí otro; yud'é den tur su nesesidatnan, pasobra el a yuda hopi hende, inkluso mi mes."
ROM,Karta Di Pablo Na Romanonan,Romanonan,NT,16,3,"Kumindá Priska i Akila, mi dos kompañeronan den sirbishi di Kristu-Hesus."
ROM,Karta Di Pablo Na Romanonan,Romanonan,NT,16,4,"Nan a riska nan bida pa mi i no ta ami so ta gradesido na nan, pero tur iglesia no hudiu tambe."
ROM,Karta Di Pablo Na Romanonan,Romanonan,NT,16,5,"Kumindá e rumannan ku ta reuní komo iglesia na kas di Priska i Akila tambe pa mi. Kumindá mi kerido amigu Epeneto tambe, ku ta e promé persona ku a kombertí kere den Kristu na provinsia di Asia."
ROM,Karta Di Pablo Na Romanonan,Romanonan,NT,16,6,"Kumindá Maria, ku a traha duru pa boso."
ROM,Karta Di Pablo Na Romanonan,Romanonan,NT,16,7,"Kumindá mi paisanonan Andróniko i Yunia, ku tabata prezu huntu ku mi. Nan ta apòstel distinguí i a kere den Kristu promé ku mi."
ROM,Karta Di Pablo Na Romanonan,Romanonan,NT,16,8,"Kumindá Ampliato, mi kerido amigu den Señor."
ROM,Karta Di Pablo Na Romanonan,Romanonan,NT,16,9,"Kumindá Urbano, nos kompañero den sirbishi di Kristu i mi kerido amigu Stagis."
ROM,Karta Di Pablo Na Romanonan,Romanonan,NT,16,10,"Kumindá Apeles, ku a pasa den hopi prueba i a keda fiel na Kristu i kumindá famia di Aristóbulo."
ROM,Karta Di Pablo Na Romanonan,Romanonan,NT,16,11,Kumindá mi paisano Heródion i henter famia di Narsiso ku ta kere den Señor.
ROM,Karta Di Pablo Na Romanonan,Romanonan,NT,16,12,"Kumindá Trifena i Trifosa, ku ta traha den sirbishi di Señor i tambe Persis, nos ruman muhé stimá, ku a traha duru pa Señor."
ROM,Karta Di Pablo Na Romanonan,Romanonan,NT,16,13,"Kumindá Rufo, un kreyente skohí pa hasi un tarea spesial pa Señor i su mama ku ta manera un mama pa mi tambe."
ROM,Karta Di Pablo Na Romanonan,Romanonan,NT,16,14,"Kumindá Asunkrito, Flegon, Hermes, Patrobas, Hermas i tur e otro rumannan ku ta huntu ku nan."
ROM,Karta Di Pablo Na Romanonan,Romanonan,NT,16,15,"Kumindá Filologo i Yulia, Nereus i su ruman muhé Olimpas i tur esnan ku ta huntu ku nan i ku ta pertenesé na e pueblo santu di Dios."
ROM,Karta Di Pablo Na Romanonan,Romanonan,NT,16,16,Kumindá otro ku un sunchi santu. Tur e iglesianan di Kristu ta manda kumindamentu pa boso.
ROM,Karta Di Pablo Na Romanonan,Romanonan,NT,16,17,"Rumannan, mi ta roga boso pa tene kuidou ku esnan ku ta trese diskordia i ta pone otro hende kai den piká. Loke nan ta hasi ta bai kontra e siñansa risibí. Keda leu for di nan!"
ROM,Karta Di Pablo Na Romanonan,Romanonan,NT,16,18,"Pasobra tipo di hende asina no ta sirbi Kristu nos Señor, pero ta nan deseonan baho so nan ta sigui i nan ta kalanchá hende simpel ku palabra dushi pa asina kohe nan kabes abou."
ROM,Karta Di Pablo Na Romanonan,Romanonan,NT,16,19,"Tur hende sa ku boso ta obedesidu, p'esei mi ta kontentu ku boso. Mi ke pa boso ta sabí den loke ta bon i inosente pa loke ta trata maldat."
ROM,Karta Di Pablo Na Romanonan,Romanonan,NT,16,20,"Anto pronto e Dios, ku ta duna pas, lo plèchè e atversario bou di boso pia. Grasia di nos Señor Hesus sea ku boso."
ROM,Karta Di Pablo Na Romanonan,Romanonan,NT,16,21,"Timoteo, mi kompañero di trabou, i mi paisanonan Lusius, Yason i Sosipatro ta manda kumindamentu."
ROM,Karta Di Pablo Na Romanonan,Romanonan,NT,16,22,"Ami Tertio, ku a pone e karta akí riba papel, tambe ta manda kumindamentu den nòmber di Señor."
ROM,Karta Di Pablo Na Romanonan,Romanonan,NT,16,23,"Gaius ta manda kumindamentu. Mi ta hospedá na su kas ku ta na disposishon di henter iglesia. Erastos, e tesorero di siudat, i ruman Quartus tambe ta manda kumindamentu. ["
ROM,Karta Di Pablo Na Romanonan,Romanonan,NT,16,24,Grasia di nos Señor Hesu-Kristu sea ku boso tur. Amèn.]
ROM,Karta Di Pablo Na Romanonan,Romanonan,NT,16,25,Alabá sea Dios ku por fortalesé boso segun e bon notisia ku mi ta anunsiá tokante Hesu-Kristu. E mensahe ta kuadra ku loke Dios a revelá di su plan ku pa siglo El a tene skondí.
ROM,Karta Di Pablo Na Romanonan,Romanonan,NT,16,26,"Pero awor Dios a revelá e plan skondí ei pa medio di Skritura di e profetanan, skibí segun mandato di e Dios eterno. E plan ei a keda revelá pa tur nashon kere i obedesé Dios."
ROM,Karta Di Pablo Na Romanonan,Romanonan,NT,16,27,"Na e úniko Dios, ku tin tur sabiduria, sea gloria pa medio di Hesu-Kristu den tur eternidat! Amèn."
1CO,Di Promé Karta Di Pablo Na Korintionan,1 Korintionan,NT,1,1,"Esaki ta karta di Pablo, ku Dios a disidí di yama pa ta apòstel di Kristu-Hesus, i di nos ruman Sostenes"
1CO,Di Promé Karta Di Pablo Na Korintionan,1 Korintionan,NT,1,2,"na e iglesia di Dios na Korinte, na tur esnan yamá pa ta Dios su pueblo santu, na esnan ku ta pertenesé n'E den union ku Kristu-Hesus. E karta akí ta dirigí tambe na tur esnan ku tur kaminda ta invoká nòmber di nos Señor Hesu-Kristu, ku ta nan Señor i nos Señor."
1CO,Di Promé Karta Di Pablo Na Korintionan,1 Korintionan,NT,1,3,"Dios, nos Tata, i Señor Hesu-Kristu duna boso grasia i pas."
1CO,Di Promé Karta Di Pablo Na Korintionan,1 Korintionan,NT,1,4,Semper mi ta yama Dios danki pa e grasia ku El a duna boso pa medio di Kristu-Hesus.
1CO,Di Promé Karta Di Pablo Na Korintionan,1 Korintionan,NT,1,5,"Pasobra pa medio di djE Dios a hasi boso riku den tur sentido, tantu ku don di palabra komo ku don di konosementu,"
1CO,Di Promé Karta Di Pablo Na Korintionan,1 Korintionan,NT,1,6,di manera ku e mensahe tokante Kristu a keda fuertemente establesé den boso bida.
1CO,Di Promé Karta Di Pablo Na Korintionan,1 Korintionan,NT,1,7,"Miéntras ku boso ta warda ansiosamente riba e momento ku nos Señor Hesu-Kristu aparesé, boso no falta niun don spiritual."
1CO,Di Promé Karta Di Pablo Na Korintionan,1 Korintionan,NT,1,8,"Lo E laga boso keda firme pará te na final, ya asina boso por ta liber di tur reproche riba e dia ku nos Señor Hesu-Kristu bini bèk."
1CO,Di Promé Karta Di Pablo Na Korintionan,1 Korintionan,NT,1,9,"Dios ta fiel, E ku a yama boso pa biba den komunion ku su Yu, nos Señor Hesu-Kristu."
1CO,Di Promé Karta Di Pablo Na Korintionan,1 Korintionan,NT,1,10,"Den nòmber di nos Señor Hesu-Kristu, rumannan, mi ta apelá na boso, pa boso ta di akuerdo ku otro. No pèrmití divishon entre boso, ma sea kompletamente ún di mente, di mesun konvikshon."
1CO,Di Promé Karta Di Pablo Na Korintionan,1 Korintionan,NT,1,11,Pasobra Kloe su hendenan a informá mi ku boso ta pleita ku otro.
1CO,Di Promé Karta Di Pablo Na Korintionan,1 Korintionan,NT,1,12,"Loke mi ke men ta lo siguiente: tin algun di boso ta bisa: ‘Ami ta di Pablo!’, otro ta bisa: ‘Ami di Apolo!’, algun otro: ‘Ami ta di Kefas!’ i otronan ta bisa: ‘Ami ta di Kristu!’"
1CO,Di Promé Karta Di Pablo Na Korintionan,1 Korintionan,NT,1,13,Ke men a parti Kristu na pida pida anto? Ta Pablo a muri pa boso na krus? Ta den nòmber di Pablo a batisá boso?
1CO,Di Promé Karta Di Pablo Na Korintionan,1 Korintionan,NT,1,14,Mi ta yama Dios danki ku ta Krispo i Gaius so mi a batisá.
1CO,Di Promé Karta Di Pablo Na Korintionan,1 Korintionan,NT,1,15,Ke men niun hende no por bisa ku boso a risibí boutismo den mi nòmber!
1CO,Di Promé Karta Di Pablo Na Korintionan,1 Korintionan,NT,1,16,"Sí, mi a batisá Stefanas i su hendenan di kas tambe, ma mi no ta kòrda ku mi a batisá niun otro hende mas!"
1CO,Di Promé Karta Di Pablo Na Korintionan,1 Korintionan,NT,1,17,"Pasobra Kristu no a manda mi pa mi batisá hende, ma pa prediká e bon notisia, sin usa sabiduria humano ku su papiá bunita, pa Kristu su morto riba krus no pèrdè poder."
1CO,Di Promé Karta Di Pablo Na Korintionan,1 Korintionan,NT,1,18,"Pasobra e mensahe tokante Kristu su morto na krus ta kos di loko pa esnan ku ta bai pèrdí, ma pa nos ku ta keda salbá, e ta poder di Dios!"
1CO,Di Promé Karta Di Pablo Na Korintionan,1 Korintionan,NT,1,19,Skritura ta bisa ku Dios a bisa: ‘Lo mi kaba ku sabiduria di e sabionan i pone inteligensia di e inteligentenan un banda.’
1CO,Di Promé Karta Di Pablo Na Korintionan,1 Korintionan,NT,1,20,"Awor unda e sabio, e dòktor di lei òf e filósofo di e mundu akí a keda? Akaso Dios no a mustra ku sabiduria di e mundu akí ta lokura?"
1CO,Di Promé Karta Di Pablo Na Korintionan,1 Korintionan,NT,1,21,"Sí, Dios den su sabiduria a disponé ku hende no ta siña konosé Dios pa medio di sabiduria humano. P'esei El a disidí di usa nos mensahe, ku hende ta haña ta kos di loko, pa salba esnan ku ta kere."
1CO,Di Promé Karta Di Pablo Na Korintionan,1 Korintionan,NT,1,22,"E hudiunan ke mira señal milagroso, e griegonan ta kore tras di sabiduria,"
1CO,Di Promé Karta Di Pablo Na Korintionan,1 Korintionan,NT,1,23,"ma nos ta prediká e Mesias krusifiká. Pa e hudiunan esei ta un mensahe ofensivo, pa esnan no hudiu e ta kos di loko."
1CO,Di Promé Karta Di Pablo Na Korintionan,1 Korintionan,NT,1,24,"Ma pa esnan ku Dios a yama, sea hudiu òf no hudiu, e Mesias ei ta poder i sabiduria di Dios!"
1CO,Di Promé Karta Di Pablo Na Korintionan,1 Korintionan,NT,1,25,"Pasobra loke ta parse lokura di Dios, ta mas sabí ku sabiduria di hende. Loke ta parse debilidat di Dios, ta mas fuerte ku forsa di hende."
1CO,Di Promé Karta Di Pablo Na Korintionan,1 Korintionan,NT,1,26,"Rumannan, kòrda ken boso tabata dia Dios a yama boso. For di punto di bista humano poko di boso tabata sabí, poderoso òf di bon famia."
1CO,Di Promé Karta Di Pablo Na Korintionan,1 Korintionan,NT,1,27,Ma Dios a skohe loke mundu ta konsiderá lokura pa bergonsá e sabionan. El a skohe loke mundu ta konsiderá di ta débil pa bergonsá esnan poderoso.
1CO,Di Promé Karta Di Pablo Na Korintionan,1 Korintionan,NT,1,28,"El a skohe loke mundu ta konsiderá inferior i ta menospresiá. Sí, el a skohe loke no ta nada pa kaba ku loke ta importante."
1CO,Di Promé Karta Di Pablo Na Korintionan,1 Korintionan,NT,1,29,"Ke men, niun hende no por broma dilanti di Dios."
1CO,Di Promé Karta Di Pablo Na Korintionan,1 Korintionan,NT,1,30,"Pero pa medio di Dios boso ta den Kristu, kende a bira nos sabiduria, nos hustisia, santidat i liberashon."
1CO,Di Promé Karta Di Pablo Na Korintionan,1 Korintionan,NT,1,31,"P'esei anto, manera Skritura ta bisa: ‘Laga esun ku ke broma, broma ku Señor!’"
1CO,Di Promé Karta Di Pablo Na Korintionan,1 Korintionan,NT,2,1,"Ora ami a bini serka boso, mi rumannan, pa prediká Dios su plan skondí, mi no a bini ku palabra grandi ni ku muestra di sabiduria."
1CO,Di Promé Karta Di Pablo Na Korintionan,1 Korintionan,NT,2,2,"Pasobra ora mi tabata serka boso, mi a disidí di no fiha riba nada otro ku no ta riba Hesu-Kristu, anto spesialmente riba djE komo Esun ku a keda krusifiká."
1CO,Di Promé Karta Di Pablo Na Korintionan,1 Korintionan,NT,2,3,"Ora mi a bini serka boso, mi tabata suak, ku hopi ansha i miedu."
1CO,Di Promé Karta Di Pablo Na Korintionan,1 Korintionan,NT,2,4,"Ora mi a papia ku boso i prediká e bon notisia, mi no a usa palabra di sabiduria pa konvensé boso, ma mi palabranan a demostrá poder di Spiritu Santu."
1CO,Di Promé Karta Di Pablo Na Korintionan,1 Korintionan,NT,2,5,"Ya asina boso fe no ta basá riba sabiduria di hende, ma riba poder di Dios."
1CO,Di Promé Karta Di Pablo Na Korintionan,1 Korintionan,NT,2,6,"Ma loke nos ta proklamá na esnan ku ta spiritualmente madurá tambe ta sabiduria. No ta sabiduria di e mundu akí ni di e podernan ku ta dominá e mundu akí, e podernan ku ta pèrdiendo nan poder."
1CO,Di Promé Karta Di Pablo Na Korintionan,1 Korintionan,NT,2,7,"Ma nos ta proklamá Dios su sabiduria skondí: promé ku mundu a kuminsá El a traha e plan pa nos tuma parti na su gloria, pero e plan ei a keda skondí."
1CO,Di Promé Karta Di Pablo Na Korintionan,1 Korintionan,NT,2,8,"Niun di e podernan ku ta dominá e mundu akí no tabatin konosementu di e plan ei. Si nan tabata konos'é, nan lo no a krusifiká nos Señor di gloria."
1CO,Di Promé Karta Di Pablo Na Korintionan,1 Korintionan,NT,2,9,"Pero, manera Skritura ta bisa: ‘Loke niun hende no a yega di mira, ni niun hende no a yega di tende, ni niun hende no por imaginá nan, esei Dios a prepará pa esnan ku ta stim'É.’"
1CO,Di Promé Karta Di Pablo Na Korintionan,1 Korintionan,NT,2,10,"Ma nos sí Dios a laga konosé su plan skondí pa medio di su Spiritu. Spiritu Santu ta skrudiñá tur kos, asta e pensamentunan di Dios ku ta profundamente skondí."
1CO,Di Promé Karta Di Pablo Na Korintionan,1 Korintionan,NT,2,11,"Den kaso di hende ta solamente hende su mes spiritu sa tur kos di dje; meskos tambe, ta solamente Spiritu di Dios sa tur kos di Dios."
1CO,Di Promé Karta Di Pablo Na Korintionan,1 Korintionan,NT,2,12,"Awor nos no a risibí e spiritu di e mundu akí, ma nos a risibí e Spiritu Santu ku ta bini di Dios. Asina nos por sa loke Dios, den su grasia, a duna nos."
1CO,Di Promé Karta Di Pablo Na Korintionan,1 Korintionan,NT,2,13,"Ke men, nos ta papia di e kosnan ei ku palabra ku nos a siña di Spiritu di Dios i no ku palabra ku nos a siña di sabiduria di hende. Asina nos ta splika loke ta spiritual ku palabra spiritual."
1CO,Di Promé Karta Di Pablo Na Korintionan,1 Korintionan,NT,2,14,"Esun ku no tin Spiritu Santu no ta aseptá loke ta bini di Spiritu di Dios. P'é nan ta kos di loko; e no por komprondé nan, pasobra hende por husga balor di e kosnan ei solamente ku yudansa di Spiritu Santu."
1CO,Di Promé Karta Di Pablo Na Korintionan,1 Korintionan,NT,2,15,"Es ku tin Spiritu Santu, por husga balor di tur kos, ma niun hende no por husga E!"
1CO,Di Promé Karta Di Pablo Na Korintionan,1 Korintionan,NT,2,16,"Pasobra, manera Skritura ta bisa: ‘Ken a yega di sondia mente di Señor, ken komo konsehero por siñ'É algu?’ Ma nos ta pensa manera Kristu ta pensa!"
1CO,Di Promé Karta Di Pablo Na Korintionan,1 Korintionan,NT,3,1,"En realidat, rumannan, mi no por a papia ku boso manera ta papia ku hende ku Spiritu Santu ta dirigí. Mi mester a papia ku boso manera ta papia ku hende ku ta pertenesé na mundu, mucha ainda den fe."
1CO,Di Promé Karta Di Pablo Na Korintionan,1 Korintionan,NT,3,2,"Mi mester a alimentá boso ku lechi i no ku kuminda sólido, pasobra boso no tabata por kuné ainda. Asta awor akí boso no por kuné,"
1CO,Di Promé Karta Di Pablo Na Korintionan,1 Korintionan,NT,3,3,"pasobra te ainda boso ta biba manera hende ku ta pertenesé na mundu. E echo ku tin envidia i pleitamentu entre boso, no ta mustra ku boso ta pertenesé na mundu i ta aktua riba un nivel puramente humano?"
1CO,Di Promé Karta Di Pablo Na Korintionan,1 Korintionan,NT,3,4,"Ora esun bisa: ‘Ami ta di Pablo!’ i un otro: ‘Ami ta di Apolo!’, akaso boso no ta aktua djis riba un nivel puramente humano?"
1CO,Di Promé Karta Di Pablo Na Korintionan,1 Korintionan,NT,3,5,Anto ta ken ta Apolo? Ken ta Pablo? Nos no ta nada otro ku sirbidó pa medio di ken boso a yega na fe! Nos kada un a hasi e trabou ku Dios a duna nos.
1CO,Di Promé Karta Di Pablo Na Korintionan,1 Korintionan,NT,3,6,"Ami a planta e simia, Apolo a muha e mata, pero ta Dios a laga e mata krese."
1CO,Di Promé Karta Di Pablo Na Korintionan,1 Korintionan,NT,3,7,"Ke men no ta ni esun ku ta planta ni esun ku ta muha ta importante, ma Dios ku ta pone e mata krese."
1CO,Di Promé Karta Di Pablo Na Korintionan,1 Korintionan,NT,3,8,Esun ku ta planta i esun ku ta muha tin e mesun propósito i Dios lo rekompensá kada hende pa e trabou ku el a hasi.
1CO,Di Promé Karta Di Pablo Na Korintionan,1 Korintionan,NT,3,9,Nos ta kompañero den e trabou di Dios i boso ta Dios su kunuku. Boso ta e edifisio ku ta pertenesé na Dios.
1CO,Di Promé Karta Di Pablo Na Korintionan,1 Korintionan,NT,3,10,"Di akuerdo ku e enkargo ku Dios a duna mi den su grasia, mi a basha e fundeshi manera un eksperto den trahamentu di kas i un otro hende ta sigui traha riba dje. Pero kada hende mester tene kuidou kon e ta sigui traha riba e fundeshi ei!"
1CO,Di Promé Karta Di Pablo Na Korintionan,1 Korintionan,NT,3,11,Pasobra e fundeshi ta bashá kaba den persona di Hesu-Kristu i niun hende no por basha un otro.
1CO,Di Promé Karta Di Pablo Na Korintionan,1 Korintionan,NT,3,12,"Tin hende ta sigui traha riba e fundeshi ei ku oro, plata, piedra presioso, palu, yerba seku òf kabana."
1CO,Di Promé Karta Di Pablo Na Korintionan,1 Korintionan,NT,3,13,Ma dia di huisio lo eksponé kalidat di nan trabou. Pasobra e dia ta bini ku kandela i e kandela ei lo tèst kalidat di tur hende su trabou.
1CO,Di Promé Karta Di Pablo Na Korintionan,1 Korintionan,NT,3,14,"Si loke un hende a traha riba e fundeshi keda sin kima, lo e haña su rekompensa."
1CO,Di Promé Karta Di Pablo Na Korintionan,1 Korintionan,NT,3,15,"Si un hende su trabou kima, e persona ei lo pèrdè su rekompensa, ma e mes lo keda salbá, pero na manera di bisa ku huma di kandela na su kurpa!"
1CO,Di Promé Karta Di Pablo Na Korintionan,1 Korintionan,NT,3,16,Boso no sa ku boso ta tèmpel di Dios i ku Spiritu di Dios ta biba den boso?
1CO,Di Promé Karta Di Pablo Na Korintionan,1 Korintionan,NT,3,17,"Pues si un hende mester destruí Dios su tèmpel, Dios lo destruyé. Pasobra Dios su tèmpel ta santu i boso mes ta e tèmpel ei!"
1CO,Di Promé Karta Di Pablo Na Korintionan,1 Korintionan,NT,3,18,"No gaña boso mes. Si un di boso ta sintié sabí segun norma di e mundu akí, lag'é bira un hende loko segun mundu pa e por bira un sabio di bèrdat!"
1CO,Di Promé Karta Di Pablo Na Korintionan,1 Korintionan,NT,3,19,Pasobra pa Dios ta sabiduria di mundu ta kos di loko. Den Skritura tin skibí: ‘Dios ta kohe un sabio den su mes trampa.’
1CO,Di Promé Karta Di Pablo Na Korintionan,1 Korintionan,NT,3,20,Tambe tin un otro pasahe den Skritura ta bisa: ‘Señor sa ku pensamentu di e hòmber sabí ta manera bientu.’
1CO,Di Promé Karta Di Pablo Na Korintionan,1 Korintionan,NT,3,21,P'esei niun hende no mester broma ku loke hende por hasi. Tur kos ta di boso:
1CO,Di Promé Karta Di Pablo Na Korintionan,1 Korintionan,NT,3,22,"sea ta Pablo, Apolo òf Kefas; sea ta e mundu akí, bida òf morto, presente òf futuro. Sí, tur kos ta di boso"
1CO,Di Promé Karta Di Pablo Na Korintionan,1 Korintionan,NT,3,23,i boso ta di Kristu i Kristu ta di Dios.
1CO,Di Promé Karta Di Pablo Na Korintionan,1 Korintionan,NT,4,1,Konsiderá nos komo sirbidó di Kristu ku a keda enkargá pa instruí e plannan skondí di Dios.
1CO,Di Promé Karta Di Pablo Na Korintionan,1 Korintionan,NT,4,2,Loke ta eksigí di un sirbidó asina ta fieldat.
1CO,Di Promé Karta Di Pablo Na Korintionan,1 Korintionan,NT,4,3,"Di mi parti, no ta importá mi mashá si boso òf kualke korte hudisial humano husga mi. De echo, ami mes no ta husga mi mes!"
1CO,Di Promé Karta Di Pablo Na Korintionan,1 Korintionan,NT,4,4,"Mi konsenshi ta limpi, pero esei no ta hasi mi inosente; ta Señor ta Esun ku ta husga mi."
1CO,Di Promé Karta Di Pablo Na Korintionan,1 Korintionan,NT,4,5,"P'esei no husga niun hende, promé ku e tempu indiká. Warda te ora Señor bini. E lo saka na kla loke ta skondí den skuridat i lo mustra e intenshonnan ku hende tin den su kurason. Kada ken lo haña e elogio ku e meresé, serka Dios."
1CO,Di Promé Karta Di Pablo Na Korintionan,1 Korintionan,NT,4,6,"Rumannan, den tur loke mi a bisa, mi a usa Apolo i mi mes komo ehèmpel, ya boso ta siña kiko e dicho: ‘No pasa límite di loke tin skibí’, ta nifiká. E ora ei niun hende lo no rebahá esun persona dor di kana buya ku un otro persona."
1CO,Di Promé Karta Di Pablo Na Korintionan,1 Korintionan,NT,4,7,"Ken a bisa ku boso ta superior? No ta Dios a duna boso tur loke boso tin? Di kon boso ta broma anto, komo si fuera no ta haña boso a haña tur loke boso tin?"
1CO,Di Promé Karta Di Pablo Na Korintionan,1 Korintionan,NT,4,8,"Ya kaba boso tin tur kos ku boso mester, no? Boso ta riku kaba, no? Boso a bira rei, no? Nos sí no a yega dje leu ei ainda! Mara boso tabata ei, ya nos tambe ta tuma parti na boso reino."
1CO,Di Promé Karta Di Pablo Na Korintionan,1 Korintionan,NT,4,9,"Pasobra ta parse mi ku Dios a duna nos, ku ta apòstel, e último lugá: nos ta manera hende sentensiá na morto públiko. Nos a bira un espektákulo pa mundu henter, tantu pa hende komo pa angel."
1CO,Di Promé Karta Di Pablo Na Korintionan,1 Korintionan,NT,4,10,"Pa Kristu su kousa nos a bira loko, ma boso sí ta asina sabí den Kristu! Nos ta suak, esta fuerte boso sí ta! Boso ta kana risibí honor; nos nan ta despresiá!"
1CO,Di Promé Karta Di Pablo Na Korintionan,1 Korintionan,NT,4,11,"Te ku awor nos ta sufri di hamber i set, nos ta bisti paña lapilapi, kome wanta serka hende, kana dualu di un lugá pa otro"
1CO,Di Promé Karta Di Pablo Na Korintionan,1 Korintionan,NT,4,12,"i nos ta sofoká nos kurpa ku trabou pisá. Ora insultá nos, nos ta bendishoná. Ora persiguí nos, nos ta soportá."
1CO,Di Promé Karta Di Pablo Na Korintionan,1 Korintionan,NT,4,13,"Ora papia malu di nos, nos ta rospondé ku amabilidat. Te ainda ta trata nos manera e sushi di henter mundu, komo e kos di tira afó di henter humanidat!"
1CO,Di Promé Karta Di Pablo Na Korintionan,1 Korintionan,NT,4,14,"Mi no ta skibi esaki pa pone boso kara na bèrgwensa, pero pa instruí boso manera mi yunan stimá."
1CO,Di Promé Karta Di Pablo Na Korintionan,1 Korintionan,NT,4,15,"Ounke boso por tin míles di instruktor den boso bida kristian, ta un tata so boso tin. T'ami ta boso tata den Kristu-Hesus, pasobra t'ami a proklamá e bon notisia na boso."
1CO,Di Promé Karta Di Pablo Na Korintionan,1 Korintionan,NT,4,16,P'esei mes mi ta kurashá boso pa sigui mi ehèmpel!
1CO,Di Promé Karta Di Pablo Na Korintionan,1 Korintionan,NT,4,17,Pa e motibu ei mi a manda Timoteo serka boso. E ta mi yu stimá i fiel den Señor; lo e rekordá boso riba e prinsipionan ku mi ta sigui den mi bida ku Kristu i ku mi ta siña hende den tur iglesia unda ku mi bai.
1CO,Di Promé Karta Di Pablo Na Korintionan,1 Korintionan,NT,4,18,"Algun di boso a bira mashá orguyoso, pasobra nan a kere ku mi no ta bin bishitá boso mas."
1CO,Di Promé Karta Di Pablo Na Korintionan,1 Korintionan,NT,4,19,"Ma si Señor pèrmití, mi ta bini pronto. E ora ei lo mi haña sa kiko e hendenan orguyoso akí por hasi, apart di papia!"
1CO,Di Promé Karta Di Pablo Na Korintionan,1 Korintionan,NT,4,20,"Pasobra reino di Dios no ta kuestion di palabra, ma di poder."
1CO,Di Promé Karta Di Pablo Na Korintionan,1 Korintionan,NT,4,21,Kiko boso ta preferá? Pa mi bini ku pida palu pa bati boso òf ku un kurason yen di amor i dulsura?
1CO,Di Promé Karta Di Pablo Na Korintionan,1 Korintionan,NT,5,1,"Ta bon konosí ku ta reina inmoralidat serka boso, anto un tipo di inmoralidat asina baho ku bo no ta haña ni serka pagano mes: un di boso ta drumi ku su mes madrasa!"
1CO,Di Promé Karta Di Pablo Na Korintionan,1 Korintionan,NT,5,2,Anto boso ta sinti boso mashá kos! N' ta rou boso mester a tene? E ora ei boso lo a ekspulsá esun ku a kometé e akto ei for di meimei di boso!
1CO,Di Promé Karta Di Pablo Na Korintionan,1 Korintionan,NT,5,3,"Ounke mi no ta personalmente serka boso, den spiritu sí mi ta presente. Anto komo si fuera mi ta presente, ya mi a sentensiá esun ku a aktua asina."
1CO,Di Promé Karta Di Pablo Na Korintionan,1 Korintionan,NT,5,4,"Ke men ora boso reuní, ami lo ta huntu ku boso den spiritu i poder di nos Señor Hesus tambe lo t'ei huntu ku boso. Na e momento ei, den nòmber di nos Señor Hesus,"
1CO,Di Promé Karta Di Pablo Na Korintionan,1 Korintionan,NT,5,5,"mester entregá e hòmber ei na Satanas. Asina su kurpa lo keda destruí, pero su spiritu lo haña salbashon riba dia di Señor."
1CO,Di Promé Karta Di Pablo Na Korintionan,1 Korintionan,NT,5,6,Boso bromamentu no ta bon! Akaso boso no sa ku un tiki zürdeg ta pone henter e mansa reis?
1CO,Di Promé Karta Di Pablo Na Korintionan,1 Korintionan,NT,5,7,"P'esei tira e zürdeg bieu di piká afó, pa boso por bira pan trahá di mansa nobo, sin zürdeg. Enberdat boso ta manera e pan sin zürdeg ku ta kome durante Fiesta di Pésag, pasobra Kristu, nos lamchi di Pésag, a keda sakrifiká."
1CO,Di Promé Karta Di Pablo Na Korintionan,1 Korintionan,NT,5,8,"Laga nos antó selebrá nos Fiesta di Pésag sin e zürdeg bieu aden, sin e zürdeg di piká i maldat, pero ku e pan sin zürdeg, pan di puresa i bèrdat."
1CO,Di Promé Karta Di Pablo Na Korintionan,1 Korintionan,NT,5,9,Den mi karta anterior mi a skibi boso pa no anda ku hende ku ta hiba un bida di inmoralidat.
1CO,Di Promé Karta Di Pablo Na Korintionan,1 Korintionan,NT,5,10,"Klaro ku niun momento so, mi no tabata ke men tur hende riba mundu ku ta inmoral, golos pa kos, ladron òf ku ta adorá dios falsu. Pa evitá di anda ku nan tur, ta fo'i mundu mes boso lo mester sali kompletamente!"
1CO,Di Promé Karta Di Pablo Na Korintionan,1 Korintionan,NT,5,11,"Pero loke mi tabata ke men tabata ku boso no mester anda ku hende ku ta yama nan mes ruman den fe, pero ku ta inmoral, golos pa kos, òf ku ta adorá dios falsu, ku ta kana zundra hende, hasi kos di buraché òf ta ladron. No sinta kome mes huntu ku hende asina!"
1CO,Di Promé Karta Di Pablo Na Korintionan,1 Korintionan,NT,5,12,No ta mi asuntu pa husga esnan ku ta pafó di iglesia. Dios mes lo husga nan. Pero akaso no ta boso trabou pa husga e miembronan di boso iglesia? Manera Skritura ta bisa: ‘Kore ku e malechor for di meimei di boso!’
1CO,Di Promé Karta Di Pablo Na Korintionan,1 Korintionan,NT,6,1,"Kon por ta ku tin di boso ku ta akudí na hues ku no ta kreyente, na lugá di akudí na e pueblo santu, ora nan tin un kaso kontra un otro ruman?"
1CO,Di Promé Karta Di Pablo Na Korintionan,1 Korintionan,NT,6,2,"Akaso boso no sa ku e pueblo santu lo husga mundu? Anto si boso ta bai husga mundu, kon por ta ku boso no ta kapasitá pa regla kaso insignifikante?"
1CO,Di Promé Karta Di Pablo Na Korintionan,1 Korintionan,NT,6,3,Boso no sa ku ta nos lo husga e angelnan? Awor ku kuantu mas rason nos lo no por husga e kosnan di e bida akí?
1CO,Di Promé Karta Di Pablo Na Korintionan,1 Korintionan,NT,6,4,"Awor ora boso tin ku husga kaso di bida diario, pakiko boso ta laga no kreyente para pa hues antó? Ta hende ku no tin nada di bisa den iglesia."
1CO,Di Promé Karta Di Pablo Na Korintionan,1 Korintionan,NT,6,5,Esta bèrgwensa! No tin niun hende ku sabiduria pa regla un desakuerdo entre ruman?
1CO,Di Promé Karta Di Pablo Na Korintionan,1 Korintionan,NT,6,6,"Pero nò, ta ruman kristian ta hiba otro ruman dilanti di korte pa laga hende no kreyente disidí riba e asuntu!"
1CO,Di Promé Karta Di Pablo Na Korintionan,1 Korintionan,NT,6,7,"E solo echo ku boso ta envolví den kaso hudisial kontra otro, ta mustra ku boso a faya kompletamente. No tabata mihó pa boso sufri pèrdida? No tabata mihó pa laga nan hòrta boso numa?"
1CO,Di Promé Karta Di Pablo Na Korintionan,1 Korintionan,NT,6,8,"Ma boso mes ta perhudiká otro i ta hasi kos di ladron ku otro; sí, ku boso mes rumannan!"
1CO,Di Promé Karta Di Pablo Na Korintionan,1 Korintionan,NT,6,9,"Sigur sigur boso ta na altura ku esnan malbado no tin parti den reino di Dios. No gaña boso mes: hende inmoral, hende ku ta adorá dios falsu, ta kometé adulterio, ta praktiká homoseksualidat òf ta drumi ku un homoseksual,"
1CO,Di Promé Karta Di Pablo Na Korintionan,1 Korintionan,NT,6,10,"ta hòrta, ta golos pa kos, ta bebe fuma, ta kana zundra otro hende òf ta hasi kos di ladron, niun di nan lo no haña parti den reino di Dios."
1CO,Di Promé Karta Di Pablo Na Korintionan,1 Korintionan,NT,6,11,"Ántes algun di boso tambe tabata asina. Ma den nòmber di Señor Hesu-Kristu, pa medio di Spiritu di nos Dios, boso a keda purifiká di piká, a keda dediká na Dios i El a aseptá boso komo hustu den su bista."
1CO,Di Promé Karta Di Pablo Na Korintionan,1 Korintionan,NT,6,12,"Tin hende lo bisa: ‘Ami ta liber pa hasi tur kos!’ Sí, pero esei no ke men ku tur kos ta bon pa hasi. Mi por bisa ku mi tin mag di hasi tur kos, pero mi no ta bai laga nada hasi mi katibu."
1CO,Di Promé Karta Di Pablo Na Korintionan,1 Korintionan,NT,6,13,"Otro hende lo bisa: ‘Kuminda ta pa stoma i stoma pa kuminda!’ Sí, pero Dios lo kaba ku tur dos. Kurpa di hende no ta pa inmoralidat seksual, ma pa Señor i Señor ta proveé pa e kurpa:"
1CO,Di Promé Karta Di Pablo Na Korintionan,1 Korintionan,NT,6,14,"manera Dios a lanta Señor fo'i morto, lo E lanta nos tambe pa medio di su poder."
1CO,Di Promé Karta Di Pablo Na Korintionan,1 Korintionan,NT,6,15,Boso sa ku boso kurpa ta parti di kurpa di Kristu. Awor lo mi kohe parti di Kristu su kurpa i hasié parti di un muhé di bida? Imposibel!
1CO,Di Promé Karta Di Pablo Na Korintionan,1 Korintionan,NT,6,16,Òf ta sa boso no sa ku esun ku uni ku un muhé di bida ta bira ún kuné físikamente? Pasobra Skritura ta bisa: ‘Nan lo bira ún kurpa.’
1CO,Di Promé Karta Di Pablo Na Korintionan,1 Korintionan,NT,6,17,"Ma esun ku uni su mes ku Señor, lo bira ún kunÉ spiritualmente."
1CO,Di Promé Karta Di Pablo Na Korintionan,1 Korintionan,NT,6,18,"Evitá inmoralidat seksual. Niun otro piká no ta afektá hende su kurpa, ma e hende ku ta hasi su mes kulpabel na inmoralidat, ta peka kontra su mes kurpa."
1CO,Di Promé Karta Di Pablo Na Korintionan,1 Korintionan,NT,6,19,Boso no sa ku boso kurpa ta tèmpel di Spiritu Santu? Dios a duna boso Spiritu Santu i Spiritu Santu ta biba den boso. Boso no ta di boso mes:
1CO,Di Promé Karta Di Pablo Na Korintionan,1 Korintionan,NT,6,20,Dios a kumpra boso i a paga e preis! Usa boso kurpa anto pa glorifiká Dios.
1CO,Di Promé Karta Di Pablo Na Korintionan,1 Korintionan,NT,7,1,Ban pasa awor pa loke boso a menshoná den boso karta. Tin ta bisa: ‘Mihó pa un hòmber no tene relashon ku un muhé!’
1CO,Di Promé Karta Di Pablo Na Korintionan,1 Korintionan,NT,7,2,"Ma ami ta bisa: Komo tin tantu inmoralidat, kada hòmber mester tin su mes esposa i kada muhé su mes esposo."
1CO,Di Promé Karta Di Pablo Na Korintionan,1 Korintionan,NT,7,3,Tantu e hòmber komo e muhé mester kumpli ku nan obligashonnan matrimonial.
1CO,Di Promé Karta Di Pablo Na Korintionan,1 Korintionan,NT,7,4,E muhé no ta doño di su kurpa; su kurpa ta pertenesé na su esposo. E hòmber tampoko no ta doño di su kurpa; su kurpa ta pertenesé na su esposa.
1CO,Di Promé Karta Di Pablo Na Korintionan,1 Korintionan,NT,7,5,"Ke men, no rechasá otro, ku no ta ora boso palabrá pa apstené boso di relashon seksual pa un tempu di orashon. Pero bolbe tene relashon despues, pa Satanas no laga boso kai den piká en kaso ku boso no tin dominio propio."
1CO,Di Promé Karta Di Pablo Na Korintionan,1 Korintionan,NT,7,6,Esaki no ta un mandamentu; mi ta bisa boso asina pa no limitá boso.
1CO,Di Promé Karta Di Pablo Na Korintionan,1 Korintionan,NT,7,7,"Lo mi tabata ke pa tur hende ta manera mi i keda sin kasa, ma Dios a duna kada hende diferente don, esun esaki, otro hende esaya."
1CO,Di Promé Karta Di Pablo Na Korintionan,1 Korintionan,NT,7,8,"Biudo i biuda mi ke bisa ku ta mihó nan keda sin kasa, meskos ku mi."
1CO,Di Promé Karta Di Pablo Na Korintionan,1 Korintionan,NT,7,9,"Pero si nan no por dominá nan mes, laga nan kasa numa! Mihó kasa ku kima di pashon!"
1CO,Di Promé Karta Di Pablo Na Korintionan,1 Korintionan,NT,7,10,"Esnan ku ya ta kasá kaba, mi ta duna e siguiente mandamentu — no ami, pero Señor mes —: Esposa, no separá di bo esposo."
1CO,Di Promé Karta Di Pablo Na Korintionan,1 Korintionan,NT,7,11,"Den kaso ku un esposa separá di su esposo, e esposa mester keda sin kasa ku otro hende òf drecha ku su esposo. Pa e esposo tambe ta konta ku e no mag separá di su esposa."
1CO,Di Promé Karta Di Pablo Na Korintionan,1 Korintionan,NT,7,12,"Na e otronan mi ke bisa — ami mes i no Señor —: si un hòmber kreyente ta kasá ku un muhé no kreyente i e muhé ta di akuerdo pa sigui biba kuné, e no mag separá di dje."
1CO,Di Promé Karta Di Pablo Na Korintionan,1 Korintionan,NT,7,13,"Meskos tambe, si un muhé kreyente tin un esposo no kreyente ku ke sigui biba huntu kuné, e no mag separá di dje."
1CO,Di Promé Karta Di Pablo Na Korintionan,1 Korintionan,NT,7,14,"Señor ta dediká n'E, e hòmber ku no ta un kreyente, pasobra e hòmber ei ta uní ku un muhé kreyente; esaki ta konta tambe pa e muhé no kreyente ku tin un esposo kreyente. Si no tabata asina, nan yunan lo tabata yu di pagano, ma awor en realidat Señor a dediká nan n'E."
1CO,Di Promé Karta Di Pablo Na Korintionan,1 Korintionan,NT,7,15,"Pero si esun ku no ta kreyente ke bai laga su esposo òf esposa ku ta kreyente, lag'é hasié. Su kasá no ta mará na e matrimonio mas. Dios a yama boso pa biba na pas!"
1CO,Di Promé Karta Di Pablo Na Korintionan,1 Korintionan,NT,7,16,"Bo n' por sa nunka; por ta ku abo, esposa, por hunga un ròl den salbashon di bo esposo, òf por ta abo, esposo, por hunga un ròl den salbashon di bo esposa."
1CO,Di Promé Karta Di Pablo Na Korintionan,1 Korintionan,NT,7,17,"Sinembargo kada ken mester sigui biba den e situashon ku Señor a pon'é, tempu el a risibí Señor su yamada. Esei ta e regla ku mi ta siña e hendenan den tur iglesia."
1CO,Di Promé Karta Di Pablo Na Korintionan,1 Korintionan,NT,7,18,"Esun ku tabata sirkunsidá dia el a risibí Señor su yamada, no mester purba tapa e sirkunsishon. Esun ku no tabata sirkunsidá, no mester laga sirkunsid'é."
1CO,Di Promé Karta Di Pablo Na Korintionan,1 Korintionan,NT,7,19,"Pasobra ku un hòmber ta sirkunsidá òf nò, no ta dje importante ei; importante ta pa obedesé mandamentu di Dios."
1CO,Di Promé Karta Di Pablo Na Korintionan,1 Korintionan,NT,7,20,"Tur hende mester keda den e situashon ku e tabata, dia el a risibí e yamada di Dios."
1CO,Di Promé Karta Di Pablo Na Korintionan,1 Korintionan,NT,7,21,"Bo tabata katibu dia Dios a yama bo? No wòri bo kabes, ma si bo haña oportunidat pa bira liber, tuma bo chèns!"
1CO,Di Promé Karta Di Pablo Na Korintionan,1 Korintionan,NT,7,22,"Pasobra un katibu ku risibí yamada di Señor, ta un hende ku Señor a hasi liber i un hende liber ku a risibí yamada di Señor, a bira katibu di Kristu."
1CO,Di Promé Karta Di Pablo Na Korintionan,1 Korintionan,NT,7,23,"Dios a paga un preis pa boso; wèl, no bira katibu di hende!"
1CO,Di Promé Karta Di Pablo Na Korintionan,1 Korintionan,NT,7,24,"Rumannan, kada ken mester sigui biba den un forma responsabel den bista di Señor den e situashon ku e tabata ora Dios a yam'é."
1CO,Di Promé Karta Di Pablo Na Korintionan,1 Korintionan,NT,7,25,"Pa loke ta trata asuntu di e solteronan, mi no a haña niun mandamentu di Señor, ma mi ta duna mi opinion komo hende ku, danki na grasia di Señor, ta digno di konfiansa."
1CO,Di Promé Karta Di Pablo Na Korintionan,1 Korintionan,NT,7,26,"Mi ta haña ku den e situashon krítiko ku nos ta biba aden, ta mihó pa un hòmber keda manera e ta."
1CO,Di Promé Karta Di Pablo Na Korintionan,1 Korintionan,NT,7,27,Bo tin un esposa? No buska moda di parti di dje. Bo ta soltero? No buska un esposa.
1CO,Di Promé Karta Di Pablo Na Korintionan,1 Korintionan,NT,7,28,"Ma si bo kasa, no ta un piká bo ta kometé. Anto si un muhé soltero kasa, n' ta piká e ta kometé. Pero mi ke salba boso di e problemanan ku hende kasá ta haña nan kuné den bida."
1CO,Di Promé Karta Di Pablo Na Korintionan,1 Korintionan,NT,7,29,"Loke mi ke men, rumannan, ta esaki: no a sobra muchu tempu mas; p'esei for di awor hòmber kasá mester biba komo si fuera nan no ta kasá."
1CO,Di Promé Karta Di Pablo Na Korintionan,1 Korintionan,NT,7,30,"Esnan ku ta yora, komo si fuera nan no ta tristu. Esnan ku ta hari, komo si fuera nan no ta kontentu. Esnan ku a kumpra algu, komo si fuera nan no tin nada."
1CO,Di Promé Karta Di Pablo Na Korintionan,1 Korintionan,NT,7,31,"Esnan ku ta trata ku asuntu di mundu, komo si fuera nan no ta kompletamente okupá ku e kosnan ei. Pasobra e mundu akí, manera nos konos'é awor, lo pasa bai."
1CO,Di Promé Karta Di Pablo Na Korintionan,1 Korintionan,NT,7,32,"Mi ke pa boso ta liber di ansiedat; e hòmber ku no ta kasá, ta okup'é ku trabou di Señor i kon komplasé Señor."
1CO,Di Promé Karta Di Pablo Na Korintionan,1 Korintionan,NT,7,33,"Ma esun kasá, ta preokup'é ku asuntu di e mundu akí i kon komplasé su kasá."
1CO,Di Promé Karta Di Pablo Na Korintionan,1 Korintionan,NT,7,34,"Asin'ei e ta hañ'é di trèk den dos diferente direkshon. Meskos tambe ta konta pa e biudanan i e mucha muhénan soltero; nan ta okupá nan ku trabou di Señor, pasobra nan ke dediká nan mes ku alma i kurpa na Señor. Pero esnan kasá ta preokupá nan ku e asuntunan di e mundu akí i kon komplasé nan esposo."
1CO,Di Promé Karta Di Pablo Na Korintionan,1 Korintionan,NT,7,35,"Mi no ta bisa boso esaki pa limitá boso libertat, ma pa boso mes bon. Mi ke pa boso biba di un manera digno i dediká na Señor, sin nada pa distraí boso."
1CO,Di Promé Karta Di Pablo Na Korintionan,1 Korintionan,NT,7,36,"Si un hende ta di opinion ku su trato pa su prometida no ta korekto, si pashon ta lanta kuné i e ta haña ku e mester kasa, laga nan kasa numa, manera e ke! No ta piká!"
1CO,Di Promé Karta Di Pablo Na Korintionan,1 Korintionan,NT,7,37,"Ma esun ku a tuma un desishon firme den su kurason pa no kasa, sin ku e ta sintié obligá i ku su mes boluntat bou di kòntròl, ta hasi bon di keda sin kasa."
1CO,Di Promé Karta Di Pablo Na Korintionan,1 Korintionan,NT,7,38,"Ke men, esun ku kasa ku su prometida ta hasi bon, ma esun ku no kasa ta hasi mihó."
1CO,Di Promé Karta Di Pablo Na Korintionan,1 Korintionan,NT,7,39,"E muhé kasá ta mará na su esposo, tanten e esposo ta na bida. Ma si e esposo muri, komo biuda e ta liber pa kasa atrobe ku ken ku e ke, basta ta un kreyente."
1CO,Di Promé Karta Di Pablo Na Korintionan,1 Korintionan,NT,7,40,Ounke mi mes ta pensa ku lo e ta mas felis si e no kasa mas. Esei ta mi opinion i mi ta kere ku mi tambe tin Spiritu di Dios!
1CO,Di Promé Karta Di Pablo Na Korintionan,1 Korintionan,NT,8,1,"Ban pasa pa e tópiko tokante karni ofresé na dios falsu. Ta bèrdat ku ‘nos tur tin konosementu’, manera nan ta bisa. Ma e konosementu ei ta pone hende hincha bira orguyoso, miéntras amor ta yuda kresementu di iglesia."
1CO,Di Promé Karta Di Pablo Na Korintionan,1 Korintionan,NT,8,2,"Esun ku ta kere ku e sa algu, no tin e konosementu berdadero."
1CO,Di Promé Karta Di Pablo Na Korintionan,1 Korintionan,NT,8,3,"Ma esun ku tin amor pa Dios, ta konosí serka djE."
1CO,Di Promé Karta Di Pablo Na Korintionan,1 Korintionan,NT,8,4,"Pa loke ta trata kuminda ofresé na dios falsu, nos sa ku e diosnan falsu ei no ta eksistí di bèrdè i ku ta ún Dios so tin."
1CO,Di Promé Karta Di Pablo Na Korintionan,1 Korintionan,NT,8,5,"Anto ounke den shelu i na tera tin asina yamá dios — i den e sentido ei tin hopi dios i señor —,"
1CO,Di Promé Karta Di Pablo Na Korintionan,1 Korintionan,NT,8,6,"pa nos ta ún Dios so tin, esta Dios Tata; El a krea tur kos i ta p'E nos ta biba. Tambe ta ún Señor so tin pa nos, esta Hesu-Kristu; tur kos ta kreá pa medio di djE i nos ta biba pa medio di djE."
1CO,Di Promé Karta Di Pablo Na Korintionan,1 Korintionan,NT,8,7,"Ma no ta tur hende tin e konosementu ei. Tin hende ku a kustumbrá asina tantu ku adorashon di dios falsu, ku te ainda ta kome e tipo di karni ei ku e pensamentu ku ta karni ofresé na e diosnan. Komementu di e karni ei ta afektá nan konsenshi débil."
1CO,Di Promé Karta Di Pablo Na Korintionan,1 Korintionan,NT,8,8,Sinembargo kuminda no ta drecha nos relashon ku Dios. Es ku no kome no ta pèrdè nada; es ku kome no ta gana nada!
1CO,Di Promé Karta Di Pablo Na Korintionan,1 Korintionan,NT,8,9,Pero tene kuidou pa no ta boso libertat ta laga esnan suak den fe kai den piká!
1CO,Di Promé Karta Di Pablo Na Korintionan,1 Korintionan,NT,8,10,"Suponé ku un hende konsenshi débil mira abo ku tin konosementu, sinta kome den tèmpel dediká na e diosnan falsu; akaso esei lo no kurash'é pa bai kome karni ofresé na dios falsu?"
1CO,Di Promé Karta Di Pablo Na Korintionan,1 Korintionan,NT,8,11,"Anto asin'ei e persona débil ei, un ruman ku Kristu a muri p'e, lo bai pèrdí pa motibu di bo konosementu."
1CO,Di Promé Karta Di Pablo Na Korintionan,1 Korintionan,NT,8,12,"Peka asin'ei kontra boso rumannan kristian ku tin konsenshi débil i mancha nan konsenshi, ta peka kontra Kristu mes!"
1CO,Di Promé Karta Di Pablo Na Korintionan,1 Korintionan,NT,8,13,"P'esei, si mi kuminda ta pone mi ruman kai, lo mi no kome karni nunka di mi bida mas pa mi no pone mi ruman kai."
1CO,Di Promé Karta Di Pablo Na Korintionan,1 Korintionan,NT,9,1,"Mi no ta un hòmber liber? Mi no ta apòstel? Mi no a mira Hesus, nos Señor? Akaso boso no ta fruta di mi trabou pa Señor?"
1CO,Di Promé Karta Di Pablo Na Korintionan,1 Korintionan,NT,9,2,"Maske otro hende no aseptá mi komo apòstel, boso sí mester aseptá mi! Pasobra e echo ku boso ta biba den union ku Señor, ta proba ku mi ta un apòstel."
1CO,Di Promé Karta Di Pablo Na Korintionan,1 Korintionan,NT,9,3,Di e siguiente manera mi ta defendé mi kurpa kontra esnan ku ta kritiká mi:
1CO,Di Promé Karta Di Pablo Na Korintionan,1 Korintionan,NT,9,4,Nos no tin derecho di haña algu di kome i bebe?
1CO,Di Promé Karta Di Pablo Na Korintionan,1 Korintionan,NT,9,5,"Nos no tin derecho di biaha ku un kasá kristian manera e otro apòstelnan, e rumannan di Señor i Kefas ta hasi?"
1CO,Di Promé Karta Di Pablo Na Korintionan,1 Korintionan,NT,9,6,Òf t'ami ku Barnabas so no tin derecho di keda sin traha?
1CO,Di Promé Karta Di Pablo Na Korintionan,1 Korintionan,NT,9,7,Kua sòldá den ehérsito ta paga su mes suèldu? Kua kunukero ta planta un hòfi di wendrùif i keda sin kome di e frutanan? Kua wardadó di karné nunka no ta usa lechi di su mes karnénan?
1CO,Di Promé Karta Di Pablo Na Korintionan,1 Korintionan,NT,9,8,Loke mi ta bisa no ta fo'i un punto di bista netamente humano. Akaso Lei di Moises no ta bisa meskos?
1CO,Di Promé Karta Di Pablo Na Korintionan,1 Korintionan,NT,9,9,"Den dje tin skibí: ‘No bisti un bue bosal, ora boso ta us'é pa trabou di bati trigo.’ Esei ke men ku Dios ta preokupá pa e buenan"
1CO,Di Promé Karta Di Pablo Na Korintionan,1 Korintionan,NT,9,10,òf ta tokante nos esaki ta trata? Ta bon kla ku ta pa nos tin skibí ku e hòmber ku plug òf esun ku kosechá mester hasi su trabou ku speransa di haña un parti di e kosecha.
1CO,Di Promé Karta Di Pablo Na Korintionan,1 Korintionan,NT,9,11,Nos a sembra un simia spiritual meimei di boso. Ta di mas ku nos ta spera di kosechá benefisio material fo'i boso?
1CO,Di Promé Karta Di Pablo Na Korintionan,1 Korintionan,NT,9,12,"Si otro por reklamá boso e derecho ei, nos derecho no ta muchu mas grandi? Pero nos no a hasi uso di e derecho ei. Nos a preferá di sufri tur sorto di kos pa no stroba predikamentu di e bon notisia di Kristu-Hesus."
1CO,Di Promé Karta Di Pablo Na Korintionan,1 Korintionan,NT,9,13,Boso no sa ku esnan ku ta traha den tèmpel ta haña nan kuminda ei? Un parti di loke ta sakrifiká den tèmpel ta bai pa esnan ku ta ofresé sakrifisio pa e pueblo den tèmpel.
1CO,Di Promé Karta Di Pablo Na Korintionan,1 Korintionan,NT,9,14,Meskos asina Señor a duna òrdu pa esnan ku ta prediká e bon notisia biba di e trabou ei.
1CO,Di Promé Karta Di Pablo Na Korintionan,1 Korintionan,NT,9,15,"Ma mi no a hasi uso di ningun di e derechonan ei ni mi no ta skibi esaki pa reklamá e derechonan ei pa mi mes. Ai, mi ta preferá di muri promé! Niun hende lo no bai kita e motibu ku mi tin pa broma fo'i mi!"
1CO,Di Promé Karta Di Pablo Na Korintionan,1 Korintionan,NT,9,16,"Pasobra no ta e echo ku mi ta proklamá e bon notisia ta motibu pa broma. Mi ta prediká, pasobra mi mester hasié! Ai di mi, si mi no prediká e bon notisia!"
1CO,Di Promé Karta Di Pablo Na Korintionan,1 Korintionan,NT,9,17,"Awor si mi ta prediká pasobra mi mes a disidí, lo mi tabatin derecho riba un rekompensa; pero no ta asina, ta un tarea ku Dios a konfia na mi."
1CO,Di Promé Karta Di Pablo Na Korintionan,1 Korintionan,NT,9,18,"Kiko ta mi rekompensa antó? Wèl, e privilegio di prediká e bon notisia sin kobra i hasi uso di e derechonan ku mi tin komo predikador."
1CO,Di Promé Karta Di Pablo Na Korintionan,1 Korintionan,NT,9,19,"Ounke mi ta liber i mi no ta katibu di niun hende, mi a hasi mi mes katibu di tur hende pa gana mas tantu hende posibel pa Kristu."
1CO,Di Promé Karta Di Pablo Na Korintionan,1 Korintionan,NT,9,20,"Tempu mi tabata traha bou di e hudiunan, mi tabata biba manera hudiu pa asina mi gana nan. Ounke mi mes no ta kai bou di lei di Moises, mi tabata biba komo si fuera mi tabata kai bou di lei, pa asin'ei mi por gana esnan ku ta bou di lei."
1CO,Di Promé Karta Di Pablo Na Korintionan,1 Korintionan,NT,9,21,"Di e manera ei mi tabata biba manera no hudiu, ora mi tabata traha bou di e no hudiunan pa mi gana nan pa Kristu. Esei no ke men ku mi no tabata obedesé lei di Dios mas, sino mi ta obedesé lei di Kristu!"
1CO,Di Promé Karta Di Pablo Na Korintionan,1 Korintionan,NT,9,22,"Mi a bira débil pa esnan ku ta débil, pa asina gana nan pa Kristu. Mi a tuma estilo di bida di tur sorto di hende, pa di e manera ei mi por salba algun di nan."
1CO,Di Promé Karta Di Pablo Na Korintionan,1 Korintionan,NT,9,23,"Mi ta hasi tur kos pa kousa di e bon notisia, ya mi por tuma parti den su bendishonnan."
1CO,Di Promé Karta Di Pablo Na Korintionan,1 Korintionan,NT,9,24,"Boso sa ku di tur e atletanan ku ta kore den un kareda, ta ún so ta bai ku e premio. Wèl, kore di moda ku boso ta gana e premio!"
1CO,Di Promé Karta Di Pablo Na Korintionan,1 Korintionan,NT,9,25,Tur atleta ku ta kompetí ta pone un disiplina fuerte riba nan kurpa. Anto nan ta hasié pa un korona ku no ta dura; nos ta hasié pa un korona duradero.
1CO,Di Promé Karta Di Pablo Na Korintionan,1 Korintionan,NT,9,26,Ta p'esei mi ta kore stret den direkshon di e meta final; mi no ta manera un bòksdó ku ta tira moketa pa loko.
1CO,Di Promé Karta Di Pablo Na Korintionan,1 Korintionan,NT,9,27,"Al kontrario, mi ta kohe mi kurpa ku sla pa e bira duru i keda disipliná, ya mi mes no ta keda deskualifiká despues di a prediká pa otro hende."
1CO,Di Promé Karta Di Pablo Na Korintionan,1 Korintionan,NT,10,1,"Mi rumannan, mi no ke pa boso lubidá loke a sosodé ku nos antepasadonan ku tabata sigui Moises. Nan tur tabata bou di protekshon di e nubia i tur a krusa Laman Kòrá."
1CO,Di Promé Karta Di Pablo Na Korintionan,1 Korintionan,NT,10,2,"Pa medio di nan union ku Moises, nan tur a risibí boutismo den e nubia i den e laman."
1CO,Di Promé Karta Di Pablo Na Korintionan,1 Korintionan,NT,10,3,Nan tur a kome e mesun kuminda sobrenatural
1CO,Di Promé Karta Di Pablo Na Korintionan,1 Korintionan,NT,10,4,"i a bebe e mesun awa sobrenatural, pasobra nan a bebe di e baranka spiritual ku a kompañá nan, esta Kristu."
1CO,Di Promé Karta Di Pablo Na Korintionan,1 Korintionan,NT,10,5,"Ma Dios no a keda satisfecho ku mayoria di nan, pasobra El a laga nan muri den desierto."
1CO,Di Promé Karta Di Pablo Na Korintionan,1 Korintionan,NT,10,6,"E kosnan akí a sosodé komo ehèmpel pa nos, pa atvertí nos pa no deseá kos malu, manera nos antepasadonan."
1CO,Di Promé Karta Di Pablo Na Korintionan,1 Korintionan,NT,10,7,No adorá dios falsu manera algun di nan a hasi. Skritura ta bisa: ‘E pueblo a kai sinta pa kome i bebe; nan tabata fiesta pa nan kuenta.’
1CO,Di Promé Karta Di Pablo Na Korintionan,1 Korintionan,NT,10,8,Nos no mester kometé akto inmoral manera algun di nan a hasi: riba ún dia 23.000 a dal abou muri!
1CO,Di Promé Karta Di Pablo Na Korintionan,1 Korintionan,NT,10,9,Nos no mester pone Kristu na prueba manera algun di nan a hasi; kolebra a morde nan mata.
1CO,Di Promé Karta Di Pablo Na Korintionan,1 Korintionan,NT,10,10,"Anto boso tampoko no mester murmurá, manera algun di nan; e angel di destrukshon a kaba ku nan."
1CO,Di Promé Karta Di Pablo Na Korintionan,1 Korintionan,NT,10,11,"E kosnan akí a sosodé ku nan komo ehèmpel pa otro hende i a skibi e kosnan akí komo atvertensia pa nos, ku ta biba serka fin di mundu."
1CO,Di Promé Karta Di Pablo Na Korintionan,1 Korintionan,NT,10,12,"P'esei esun ku ta kere ku e ta pará firme, mester ta kouteloso pa e mes no kai!"
1CO,Di Promé Karta Di Pablo Na Korintionan,1 Korintionan,NT,10,13,"Ningun prueba ku boso a pasa aden mes no ta algu nobo pa hende. Boso por konfia den Dios; lo E no pèrmití pa boso pasa dor di prueba ku ta surpasá boso forsa. I ora boso pasa dor di prueba lo E sòru pa un salida, di moda ku boso por soportá e prueba."
1CO,Di Promé Karta Di Pablo Na Korintionan,1 Korintionan,NT,10,14,"P'esei anto, mi keridonan, hui pa adorashon di dios falsu."
1CO,Di Promé Karta Di Pablo Na Korintionan,1 Korintionan,NT,10,15,Mi ta papia ku boso manera ta papia ku hende sensato; husga pa boso mes si loke mi ta bisa ta korekto!
1CO,Di Promé Karta Di Pablo Na Korintionan,1 Korintionan,NT,10,16,"Ora nos bebe for di e kopa di bendishon pa kua nos ta yama Dios danki, nos no ta partisipá na e sanger ku Kristu a drama pa nos? Ora nos kome e pan ku nos kibra, no ta nos tur ta partisipá huntu na kurpa di Kristu?"
1CO,Di Promé Karta Di Pablo Na Korintionan,1 Korintionan,NT,10,17,"Ta un pan so tin; p'esei ounke nos ta hopi, nos ta ún kurpa, pasobra nos ta partisipá na e mesun pan."
1CO,Di Promé Karta Di Pablo Na Korintionan,1 Korintionan,NT,10,18,"Wak bon serka pueblo di Israel: esnan ku ta kome di e animalnan ofresé komo sakrifisio, ta partisipá konhuntamente na e sakrifisio ku ofresé riba altá."
1CO,Di Promé Karta Di Pablo Na Korintionan,1 Korintionan,NT,10,19,Kiko mi ke men ku esei? Akaso kuminda ofresé na dios falsu ta mas ku kuminda normal? Òf un imágen di un dios falsu ta mas ku un imágen komun i koriente?
1CO,Di Promé Karta Di Pablo Na Korintionan,1 Korintionan,NT,10,20,"Al kontrario, loke mi ke men t'esaki: ora e paganonan ofresé sakrifisio na dios falsu, ta na demoño nan ta ofres'é i no na Dios. Anto ami no ke pa boso tin niun tipo di relashon ku demoño."
1CO,Di Promé Karta Di Pablo Na Korintionan,1 Korintionan,NT,10,21,Boso no por bebe for di e kopa di Señor i tambe for di e kopa di demoño; boso no por partisipá na sena di Señor i tambe na sena di demoño.
1CO,Di Promé Karta Di Pablo Na Korintionan,1 Korintionan,NT,10,22,Òf ta provoká nos ke provoká Señor? Akaso nos ta mas fuerte kunÉ?
1CO,Di Promé Karta Di Pablo Na Korintionan,1 Korintionan,NT,10,23,"Tin ta bisa: ‘Tur kos ta pèrmití!’ Sí, ma no ke men ku tur kos ta bon pa hasi. Tur kos ta pèrmití, ma no ta tur kos ta yuda hende krese."
1CO,Di Promé Karta Di Pablo Na Korintionan,1 Korintionan,NT,10,24,"Niun hende no mester buska su mes probecho, sino interes di e otro."
1CO,Di Promé Karta Di Pablo Na Korintionan,1 Korintionan,NT,10,25,"Boso ta liber pa kome tur loke ta bende na marshe di karni, sin hasi averiguashon pa motibu di konsenshi."
1CO,Di Promé Karta Di Pablo Na Korintionan,1 Korintionan,NT,10,26,"Pasobra, manera Skritura ta bisa: ‘Henter mundu i tur loke ta den dje ta di Señor.’"
1CO,Di Promé Karta Di Pablo Na Korintionan,1 Korintionan,NT,10,27,"Si un hende ku no ta kreyente invitá boso bin kome i boso disidí di bai, kome tur loke e duna boso sin hasi averiguashon pa motibu di konsenshi."
1CO,Di Promé Karta Di Pablo Na Korintionan,1 Korintionan,NT,10,28,"Awor si ken ku ta bisa boso: ‘E karni akí ta karni ofresé na un dios’, e ora ei no kom'é, pa motibu di e persona ei i un konsenshi limpi!"
1CO,Di Promé Karta Di Pablo Na Korintionan,1 Korintionan,NT,10,29,"Mi ke men: su konsenshi, no di boso. Mi no mester laga konsenshi di otro hende limitá mi libertat."
1CO,Di Promé Karta Di Pablo Na Korintionan,1 Korintionan,NT,10,30,"Si mi ta yama Dios danki pa loke mi ta kome, mi no mester laga hende papia malu di loke mi ta gradisí Dios p'e."
1CO,Di Promé Karta Di Pablo Na Korintionan,1 Korintionan,NT,10,31,"En todo kaso, sea ku boso ta kome òf bebe, hasi tur kos na honor di Dios."
1CO,Di Promé Karta Di Pablo Na Korintionan,1 Korintionan,NT,10,32,"No hasi nada ku ta pone otro hende kai den piká, sea ku ta hudiu, no hudiu òf esnan ku ta pertenesé na iglesia di Dios."
1CO,Di Promé Karta Di Pablo Na Korintionan,1 Korintionan,NT,10,33,"Hasi meskos ku mi: mi ta purba di agradá tur hende den tur loke mi ta hasi; mi no ta buska bon pa mi, sino bon pa otro hende, ya nan por haña salbashon."
1CO,Di Promé Karta Di Pablo Na Korintionan,1 Korintionan,NT,11,1,"Sigui mi ehèmpel, meskos ku mi ta sigui ehèmpel di Kristu."
1CO,Di Promé Karta Di Pablo Na Korintionan,1 Korintionan,NT,11,2,"Mi ta felisitá boso, pasobra semper boso ta kòrda riba mi i boso ta sigui e siñansa, manera mi a pas'é pa boso."
1CO,Di Promé Karta Di Pablo Na Korintionan,1 Korintionan,NT,11,3,"Pero mi ke pa boso komprondé ku Kristu ta na kabes di kada hende hòmber, ku hòmber ta na kabes di hende muhé i ku Dios ta na kabes di Kristu."
1CO,Di Promé Karta Di Pablo Na Korintionan,1 Korintionan,NT,11,4,"Si un hòmber tapa su kabes, ora e ta resa òf profetisá, e ta pone kara di esun ku ta su kabes na bèrgwensa."
1CO,Di Promé Karta Di Pablo Na Korintionan,1 Korintionan,NT,11,5,"Pero un muhé ta pone kara di esun ku ta su kabes na bèrgwensa, si e no tapa su kabes ora e ta profetisá."
1CO,Di Promé Karta Di Pablo Na Korintionan,1 Korintionan,NT,11,6,"Pasobra si un hende muhé no tapa su kabes, lag'é feit'é antó! Pero si e ta haña ku kòrta kabei òf feita su kabes ta algu bergonsoso, lag'é tap'é antó!"
1CO,Di Promé Karta Di Pablo Na Korintionan,1 Korintionan,NT,11,7,"Hende hòmber sí no mester tapa su kabes, pasobra e ta imágen di Dios i ta reflehá gloria di Dios. Pero hende muhé ta reflehá gloria di hòmber."
1CO,Di Promé Karta Di Pablo Na Korintionan,1 Korintionan,NT,11,8,"Pasobra Dios no a krea hòmber for di muhé, pero muhé sí El a krea for di hòmber."
1CO,Di Promé Karta Di Pablo Na Korintionan,1 Korintionan,NT,11,9,"Ni no a krea hòmber pa muhé, pero muhé sí pa hòmber."
1CO,Di Promé Karta Di Pablo Na Korintionan,1 Korintionan,NT,11,10,"P'esei mes un hende muhé mester pone algu riba su kabes ora e ta resa, komo señal di su mes outoridat, pa motibu di e angelnan."
1CO,Di Promé Karta Di Pablo Na Korintionan,1 Korintionan,NT,11,11,"Sinembargo den nos relashon ku Señor, ni muhé ni hòmber no por sin otro."
1CO,Di Promé Karta Di Pablo Na Korintionan,1 Korintionan,NT,11,12,"Pasobra ounke ta bèrdat ku a krea muhé for di hòmber, na su turno hende hòmber a nase for di un hende muhé i Dios ta orígen di tur kos."
1CO,Di Promé Karta Di Pablo Na Korintionan,1 Korintionan,NT,11,13,Husga pa boso mes: ta bon pa hende muhé resa sin algu pa tapa su kabes?
1CO,Di Promé Karta Di Pablo Na Korintionan,1 Korintionan,NT,11,14,Naturalesa mes ta mustra ku ta un bèrgwensa pa hende hòmber laga su kabei krese bira largu.
1CO,Di Promé Karta Di Pablo Na Korintionan,1 Korintionan,NT,11,15,"Pero pa un hende muhé laga su kabei krese bira largu ta un honor, pasobra el a haña kabei largu pa tapa su kabes."
1CO,Di Promé Karta Di Pablo Na Korintionan,1 Korintionan,NT,11,16,"Pero si tin hende ku ke drenta diskushon riba e tópiko akí, ta bon pa sa ku ni nos ni e iglesianan di Dios no konosé otro kustumber."
1CO,Di Promé Karta Di Pablo Na Korintionan,1 Korintionan,NT,11,17,"Pa loke ta trata e siguiente instrukshonnan, mi no por felisitá boso, pasobra boso enkuentronan ta hasi mas daño ku bon."
1CO,Di Promé Karta Di Pablo Na Korintionan,1 Korintionan,NT,11,18,"Na promé lugá, mi a tende ku ora boso bini huntu komo iglesia, tin divishon entre boso i mi ta kere ku tin algu di bèrdat den esei."
1CO,Di Promé Karta Di Pablo Na Korintionan,1 Korintionan,NT,11,19,Bon mirá mester tin divishon entre boso pa sali na kla ken ta kreyente berdadero.
1CO,Di Promé Karta Di Pablo Na Korintionan,1 Korintionan,NT,11,20,"Resultado di e divishonnan akí ta ku no ta sena di Señor boso ta kome, ora boso ta reuní!"
1CO,Di Promé Karta Di Pablo Na Korintionan,1 Korintionan,NT,11,21,"Pasobra ora di kome tur hende ta kore kome nan kuminda. Anto algun ta pasa hamber, miéntras otro ta bebe bira burachi!"
1CO,Di Promé Karta Di Pablo Na Korintionan,1 Korintionan,NT,11,22,Boso tin boso mes kas kaminda boso por kome i bebe tòg? Pakiko menospresiá iglesia di Dios i pone kara di esnan ku no tin nada na bèrgwensa? Kiko boso ta ferwagt ku mi ta bisa boso awor? Pabien? Klaro ku nò!
1CO,Di Promé Karta Di Pablo Na Korintionan,1 Korintionan,NT,11,23,"Pasobra ami a risibí e siñansa akí ku Señor a laga atras i mi a pas'é pa boso. Esta ku riba e anochi ku nan a traishoná Señor Hesus, El a kohe pan,"
1CO,Di Promé Karta Di Pablo Na Korintionan,1 Korintionan,NT,11,24,"yama Dios danki, kibr'é i bisa: ‘Esaki ta mi kurpa; e ta pa boso. Hasi esaki pa boso kòrda riba Mi.’"
1CO,Di Promé Karta Di Pablo Na Korintionan,1 Korintionan,NT,11,25,"Di mesun forma, El kohe e kopa despues di sena i bisa: ‘Esaki ta e kopa di e aliansa nobo konfirmá ku mi sanger. Kada be ku boso bebe for di dje, hasié pa boso kòrda riba Mi.’"
1CO,Di Promé Karta Di Pablo Na Korintionan,1 Korintionan,NT,11,26,"Kada be ku boso kome for di e pan akí i bebe for di e kopa akí, boso ta proklamá morto di Señor te ora E bolbe bini."
1CO,Di Promé Karta Di Pablo Na Korintionan,1 Korintionan,NT,11,27,"Ke men, ken ku kome for di e pan òf bebe for di e kopa di Señor na un manera ku ta deshonrá Señor, ta kulpabel: e ta hasi piká kontra kurpa i sanger di Señor."
1CO,Di Promé Karta Di Pablo Na Korintionan,1 Korintionan,NT,11,28,P'esei tur hende mester saminá su mes promé ku e kome for di e pan i bebe for di e kopa.
1CO,Di Promé Karta Di Pablo Na Korintionan,1 Korintionan,NT,11,29,"Pasobra si e mester di kome i bebe sin ku e paga tinu ku ta trata di kurpa di Señor, e ta yama kastigu riba e mes dor di kome i bebe."
1CO,Di Promé Karta Di Pablo Na Korintionan,1 Korintionan,NT,11,30,P'esei mes hopi di boso ta malu i débil i tin algun a fayesé!
1CO,Di Promé Karta Di Pablo Na Korintionan,1 Korintionan,NT,11,31,"Si nos lo a saminá nos mes bon, Señor lo no a kastigá nos."
1CO,Di Promé Karta Di Pablo Na Korintionan,1 Korintionan,NT,11,32,Pero awor E ta kastigá i koregí nos pa E no kondená nos huntu ku esnan ku ta pertenesé na e mundu akí.
1CO,Di Promé Karta Di Pablo Na Korintionan,1 Korintionan,NT,11,33,"P'esei anto, mi rumannan, ora boso bini huntu pa kome, warda riba otro!"
1CO,Di Promé Karta Di Pablo Na Korintionan,1 Korintionan,NT,11,34,"Si tin hende ku tin hamber, mihó nan kome na nan mes kas, pa Dios no tin nodi di kastigá boso, ora boso bini huntu. Mi ta atendé e otro asuntunan, ora mi bini serka boso."
1CO,Di Promé Karta Di Pablo Na Korintionan,1 Korintionan,NT,12,1,"Ban pasa awor pa e tópiko tokante e donnan spiritual. Rumannan, mi ke pa boso ta informá tokante nan."
1CO,Di Promé Karta Di Pablo Na Korintionan,1 Korintionan,NT,12,2,"Boso sa ku tempu boso tabata pagano ainda, e diosnan falsu, sin bida, tabata trèk boso na un manera iresistibel."
1CO,Di Promé Karta Di Pablo Na Korintionan,1 Korintionan,NT,12,3,"P'esei mi ke pa boso sa ku niun hende ku ta papia guiá pa Spiritu di Dios, no por bisa: ‘Hesus ta maldishoná!’ Ni tampoko niun hende no por bisa: ‘Hesus ta Señor!’, si no ta Spiritu Santu ta gui'é."
1CO,Di Promé Karta Di Pablo Na Korintionan,1 Korintionan,NT,12,4,"Tin diferente don, pero ta e mesun Spiritu Santu ta duna nan."
1CO,Di Promé Karta Di Pablo Na Korintionan,1 Korintionan,NT,12,5,"Tin diferente manera di sirbi, pero ta e mesun Señor nos ta sirbi."
1CO,Di Promé Karta Di Pablo Na Korintionan,1 Korintionan,NT,12,6,"Tin diferente manifestashon di poder, pero ta e mesun Dios ta hasi esaki den tur hende, pa medio di su poder."
1CO,Di Promé Karta Di Pablo Na Korintionan,1 Korintionan,NT,12,7,Spiritu Santu ta mustra su presensia den tur kreyente na un òf otro manera na benefisio di nan tur.
1CO,Di Promé Karta Di Pablo Na Korintionan,1 Korintionan,NT,12,8,Na esun kreyente Spiritu Santu ta duna un palabra di sabiduria i e mesun Spiritu Santu ta duna un mensahe di konosementu na un otro.
1CO,Di Promé Karta Di Pablo Na Korintionan,1 Korintionan,NT,12,9,E mesun Spiritu Santu ta duna fe spesial na un persona i un otro ta haña poder pa kura hende malu pa medio di e mesun Spiritu ei.
1CO,Di Promé Karta Di Pablo Na Korintionan,1 Korintionan,NT,12,10,"E ta duna esun poder pa hasi milager, e otro don pa profetisá i un otro don pa diserní kiko ta bini di Spiritu Santu i kiko nò. E ta duna esun don pa papia den lenga i e otro don pa interpretá loke a papia den lenga strañero."
1CO,Di Promé Karta Di Pablo Na Korintionan,1 Korintionan,NT,12,11,Ma tur esaki ta obra di ún i mesun Spiritu Santu ku ta duna kada hende su donnan manera E ta haña ta bon.
1CO,Di Promé Karta Di Pablo Na Korintionan,1 Korintionan,NT,12,12,"Ounke kurpa di hende tin hopi parti, tòg e ta ún kurpa. Asina ta ku Kristu tambe!"
1CO,Di Promé Karta Di Pablo Na Korintionan,1 Korintionan,NT,12,13,"Nos tur, hudiu i no hudiu, katibu i hende liber, a batisá pa asina nos bira parti di ún kurpa pa medio di e mesun Spiritu; i nos tur a haña di bebe di e mesun Spiritu."
1CO,Di Promé Karta Di Pablo Na Korintionan,1 Korintionan,NT,12,14,"Pasobra no ta ún parti so ta forma henter ún kurpa, pero ta hopi parti huntu ta forma un kurpa."
1CO,Di Promé Karta Di Pablo Na Korintionan,1 Korintionan,NT,12,15,"Si pia lanta bisa: ‘Mi no ta man, ke men mi no ta pertenesé na e kurpa’, esei no ta nifiká tòg ku e no ta pertenesé na e kurpa?"
1CO,Di Promé Karta Di Pablo Na Korintionan,1 Korintionan,NT,12,16,"Si orea bisa: ‘Mi no ta wowo, ke men, mi no ta pertenesé na e kurpa’, esei no ta nifiká tòg ku e no ta pertenesé na e kurpa?"
1CO,Di Promé Karta Di Pablo Na Korintionan,1 Korintionan,NT,12,17,"Si hende su kurpa tabata wowo so, ta kon e ta hasi tende? Si e tabata orea so, kon e ta hasi hole?"
1CO,Di Promé Karta Di Pablo Na Korintionan,1 Korintionan,NT,12,18,Pero Dios a pone kada miembro di e kurpa na e lugá ku parse É di ta mas mihó.
1CO,Di Promé Karta Di Pablo Na Korintionan,1 Korintionan,NT,12,19,"Si tur ta mesun parti, lo no tabatin un kurpa kompleto!"
1CO,Di Promé Karta Di Pablo Na Korintionan,1 Korintionan,NT,12,20,"Bèrdat ta ku ounke tin hopi miembro, ta ún kurpa so tin!"
1CO,Di Promé Karta Di Pablo Na Korintionan,1 Korintionan,NT,12,21,Wowo no por bisa man: ‘Mi no tin mester di bo!’ Òf kabes no por bisa e pianan: ‘Mi no tin mester di boso!’
1CO,Di Promé Karta Di Pablo Na Korintionan,1 Korintionan,NT,12,22,"Al kontrario, ta e partinan di kurpa ku ta parse mas suak ta esnan ku nos tin mas mester di dje."
1CO,Di Promé Karta Di Pablo Na Korintionan,1 Korintionan,NT,12,23,"E partinan ku nos ta haña ménos honorabel, nos ta tapa ku mas kuidou. I e partinan ku nos ta haña ménos representabel nos ta trata ku mas modestia,"
1CO,Di Promé Karta Di Pablo Na Korintionan,1 Korintionan,NT,12,24,"miéntras no ta nesesario pa hasi esei ku e partinan mas representabel. Dios a forma kurpa di tal manera ku e partinan ménos honorabel ta haña mas honor,"
1CO,Di Promé Karta Di Pablo Na Korintionan,1 Korintionan,NT,12,25,"pa asina no tin desunion den e kurpa, pero pa tur miembro kuida otro."
1CO,Di Promé Karta Di Pablo Na Korintionan,1 Korintionan,NT,12,26,"Si ún parti di kurpa ta sufri, tur sobrá tambe ta sufri. Si ún parti risibí honor, tur sobrá ta kompartí su legria."
1CO,Di Promé Karta Di Pablo Na Korintionan,1 Korintionan,NT,12,27,"Boso ta kurpa di Kristu, boso kada un ta forma parti di dje."
1CO,Di Promé Karta Di Pablo Na Korintionan,1 Korintionan,NT,12,28,"I den iglesia Dios a duna kada hende un tarea diferente: na promé lugá tin apòstel, despues tin profeta, na di tres lugá maestro, despues hende ku don di hasi milager, don di kura hende malu, don di yuda, don di dirigí òf don di papia den lenga."
1CO,Di Promé Karta Di Pablo Na Korintionan,1 Korintionan,NT,12,29,"No ta tur kreyente ta apòstel, no ta tur ta profeta, no ta tur ta maestro, no ta tur ta hasi milager"
1CO,Di Promé Karta Di Pablo Na Korintionan,1 Korintionan,NT,12,30,ni no ta tur tin don di kura hende malu. Tampoko no ta tur ta papia den lenga ni no ta tur ta interpretá loke ta papiá den lenga strañero.
1CO,Di Promé Karta Di Pablo Na Korintionan,1 Korintionan,NT,12,31,Hasi empeño pa haña e mihó donnan. Awor mi ta bai mustra boso loke ta surpasá tur kos.
1CO,Di Promé Karta Di Pablo Na Korintionan,1 Korintionan,NT,13,1,"Ounke mi por a papia tur lenga ku hende sa papia, asta lenga di angel, pero mi no tin amor, mi no ta nada mas ku un gòn ku ta resoná òf un bèl ku ta zona pa loko."
1CO,Di Promé Karta Di Pablo Na Korintionan,1 Korintionan,NT,13,2,"Maske mi tin don di profesia, mi konosé tur Dios su plannan skondí i mi sa tur kos, maske mi tin fe perfekto pa move seru, ma mi no tin amor, mi no ta nada."
1CO,Di Promé Karta Di Pablo Na Korintionan,1 Korintionan,NT,13,3,"Maske mi parti tur loke mi tin pa alimentá pober i asta entregá mi kurpa pa mi broma ku esei, ma mi no tin amor, no ta yuda mi ku nada."
1CO,Di Promé Karta Di Pablo Na Korintionan,1 Korintionan,NT,13,4,"Amor sa di soportá i ta bondadoso, e no ta envidioso; amor no sa broma, ni ta orguyoso."
1CO,Di Promé Karta Di Pablo Na Korintionan,1 Korintionan,NT,13,5,"E no ta grosero, ni egoista; e no sa rabia lihé, ni warda renkor;"
1CO,Di Promé Karta Di Pablo Na Korintionan,1 Korintionan,NT,13,6,"e no ta keda kontentu ku inhustisia, pero ku bèrdat sí."
1CO,Di Promé Karta Di Pablo Na Korintionan,1 Korintionan,NT,13,7,"Amor semper ta perseverá, semper ta kere, semper ta spera i keda soportá."
1CO,Di Promé Karta Di Pablo Na Korintionan,1 Korintionan,NT,13,8,"Amor ta dura pa semper. E dia lo yega ku hende lo no profetisá mas, ni papia den lenga i don di konosementu lo no eksistí mas."
1CO,Di Promé Karta Di Pablo Na Korintionan,1 Korintionan,NT,13,9,"Pasobra don di konosementu i don di profesia ta kos limitá,"
1CO,Di Promé Karta Di Pablo Na Korintionan,1 Korintionan,NT,13,10,ku lo yega na nan fin ora loke ta perfekto bini.
1CO,Di Promé Karta Di Pablo Na Korintionan,1 Korintionan,NT,13,11,"Tempu mi tabata mucha, mi tabata papia manera mucha, pensa manera mucha i rasoná manera mucha; pero dia mi a bira hende grandi, mi a laga loke ta di mucha mi tras."
1CO,Di Promé Karta Di Pablo Na Korintionan,1 Korintionan,NT,13,12,"Awor akí nos ta mira via un spil, no direktamente, pero e dia ei nos lo mira direktamente. Awor akí mi konosementu ta limitá, pero e dia ei lo mi tin konosementu kompleto manera Dios konosé mi kompletamente."
1CO,Di Promé Karta Di Pablo Na Korintionan,1 Korintionan,NT,13,13,"Mientrastantu tres kos ta keda: fe, speransa i amor; pero esun di mas grandi ta amor."
1CO,Di Promé Karta Di Pablo Na Korintionan,1 Korintionan,NT,14,1,"Sòru pa boso tin amor i hasi empeño pa boso haña e donnan spiritual, spesialmente esun di profesia."
1CO,Di Promé Karta Di Pablo Na Korintionan,1 Korintionan,NT,14,2,"Esun ku ta papia den lenga straño, no ta papia ku hende, pero ku Dios. Niun hende no ta komprond'é, pasobra e ta papia kos sekreto, inspirá pa Spiritu Santu."
1CO,Di Promé Karta Di Pablo Na Korintionan,1 Korintionan,NT,14,3,"Ma esun ku ta profetisá, ta papia ku otro hende i ta yuda nan krese, e ta kurashá i konsolá nan."
1CO,Di Promé Karta Di Pablo Na Korintionan,1 Korintionan,NT,14,4,"Esun ku ta papia den lenga straño ta yuda su mes krese, ma esun ku ta profetisá ta yuda iglesia krese."
1CO,Di Promé Karta Di Pablo Na Korintionan,1 Korintionan,NT,14,5,"Mi tin gana pa boso tur papia den lenga straño, ma mi ta preferá boso profetisá. Esun ku ta profetisá ta di mas balor ku esun ku ta papia den lenga, ku eksepshon di ora e mes interpretá loke el a bisa den lenga, di moda ku esei ta yuda iglesia krese."
1CO,Di Promé Karta Di Pablo Na Korintionan,1 Korintionan,NT,14,6,"Suponé awor, rumannan, ku mi bini serka boso i djis papia lenga straño, kiko boso tin na mi si mi no konta boso algu ku Dios a revelá na mi, un mensahe profétiko, un palabra di konosementu òf un siñansa?"
1CO,Di Promé Karta Di Pablo Na Korintionan,1 Korintionan,NT,14,7,"Ta meskos ku e kaso di instrumènt ku riba nan mes no tin bida manera flùit i arpa: si no tin un diferensia den nan tononan, kon hende por tende kua melodia ta toka riba nan?"
1CO,Di Promé Karta Di Pablo Na Korintionan,1 Korintionan,NT,14,8,"Si durante guera e tròmpèt no duna un señal kla, ta ken lo prepará su mes pa bataya?"
1CO,Di Promé Karta Di Pablo Na Korintionan,1 Korintionan,NT,14,9,"Esei ta konta pa boso tambe: si boso no usa boso lenga pa saka palabra komprensibel, kon hende por komprondé kiko boso ta bisa? Ta pa bientu boso ta papia e ora ei!"
1CO,Di Promé Karta Di Pablo Na Korintionan,1 Korintionan,NT,14,10,"Tin asina tantu sorto di idioma den mundu, pero nan ta usa diferente tipo di zonido."
1CO,Di Promé Karta Di Pablo Na Korintionan,1 Korintionan,NT,14,11,"Ma si mi no ta komprondé e idioma, ami i esun ku ta papia ku mi, lo ta strañero pa otro."
1CO,Di Promé Karta Di Pablo Na Korintionan,1 Korintionan,NT,14,12,"Asina ta ku boso mes tambe, desde ku boso ta buska fervorosamente pa haña e donnan spiritual, buska pa boso sobresalí den uso di e donnan ku ta yuda kresementu di iglesia."
1CO,Di Promé Karta Di Pablo Na Korintionan,1 Korintionan,NT,14,13,"Ke men, e persona ku ta papia den lenga straño mester resa pa e don pa interpretá e mensahe den lenga."
1CO,Di Promé Karta Di Pablo Na Korintionan,1 Korintionan,NT,14,14,"Pasobra si mi resa den lenga, mi spiritu ta resa, pero mi mente ta keda inaktivo."
1CO,Di Promé Karta Di Pablo Na Korintionan,1 Korintionan,NT,14,15,T'esaki mi ke men: Lo mi resa ku mi spiritu i tambe ku mi mente; lo mi kanta ku mi spiritu i tambe ku mi mente.
1CO,Di Promé Karta Di Pablo Na Korintionan,1 Korintionan,NT,14,16,"Pasobra si bo alabá djis ku bo spiritu so, kon un hende gewon ku ta tuma parti na e enkuentro, por bisa ‘Amèn’ riba bo orashon di grasia? E no sa kiko bo ta bisa."
1CO,Di Promé Karta Di Pablo Na Korintionan,1 Korintionan,NT,14,17,"Bo orashon di gradisimentu por ta mashá bon, pero e no ta yuda e otro den su kresementu."
1CO,Di Promé Karta Di Pablo Na Korintionan,1 Korintionan,NT,14,18,"Danki Dios mi ta papia den lenga, mas ku kualke di boso!"
1CO,Di Promé Karta Di Pablo Na Korintionan,1 Korintionan,NT,14,19,"Pero durante e enkuentronan mi ta preferá bisa sinku palabra komprensibel riba mil palabra den lenga, ya asina mi por instruí otro hende."
1CO,Di Promé Karta Di Pablo Na Korintionan,1 Korintionan,NT,14,20,"Rumannan, no pensa manera mucha. Bon, sea manera mucha sí pa loke ta trata maldat, pero sea madurá den boso forma di pensa."
1CO,Di Promé Karta Di Pablo Na Korintionan,1 Korintionan,NT,14,21,"Den buki di Lei tin skibí ku Señor ta bisa: ‘Lo Mi usa hende djafó, ku ta papia lenga strañero, pa papia ku e pueblo akí, pero asta asina nan lo no obedesé Mi.’"
1CO,Di Promé Karta Di Pablo Na Korintionan,1 Korintionan,NT,14,22,"Ke men antó, don di lenga ta un señal pa esnan ku no ta kere, no pa esnan ku ta kere. Profesia ta un señal pa esnan ku ta kere, no pa esnan ku no ta kere."
1CO,Di Promé Karta Di Pablo Na Korintionan,1 Korintionan,NT,14,23,"P'esei, si henter iglesia reuní i tur hende papia den lenga i un hende ku no ta pertenesé na iglesia òf un hende ku no ta kere, kana drenta, lo e no puntra si ta loko boso a bira?"
1CO,Di Promé Karta Di Pablo Na Korintionan,1 Korintionan,NT,14,24,"Pero si tur hende ta profetisá i un hende ku no ta pertenesé na e grupo òf un hende ku no ta kere kana drenta, lo e keda di skual pa su pikánan i husgá pa loke tur hende bisa."
1CO,Di Promé Karta Di Pablo Na Korintionan,1 Korintionan,NT,14,25,"E sekretonan di su kurason lo sali na kla i l'e kai na rudia i adorá Dios, bisando: ‘En bèrdat Dios ta aki huntu ku boso!’"
1CO,Di Promé Karta Di Pablo Na Korintionan,1 Korintionan,NT,14,26,"Mi ke men: ora boso reuní, tur tin algu pa kontribuí: un tin un salmo, un tin algu pa siña otro, un tin algu ku Dios a mustr'é. Un ta bisa algu den don di lenga i un otro ta interpretá loke e bisa."
1CO,Di Promé Karta Di Pablo Na Korintionan,1 Korintionan,NT,14,27,"Ora kualke hende ke bisa algu den don di lenga, no laga mas ku dos pa tres hende papia. I laga nan hasié un tras di otro i laga un hende interpretá."
1CO,Di Promé Karta Di Pablo Na Korintionan,1 Korintionan,NT,14,28,"Ma si no tin niun hende ei ku por interpretá, esun ku ke papia den lenga mester keda ketu durante e enkuentro i papia den lenga den privá i ku Dios."
1CO,Di Promé Karta Di Pablo Na Korintionan,1 Korintionan,NT,14,29,Laga dos òf tres profeta papia i laga e otronan husga loke nan ta bisa.
1CO,Di Promé Karta Di Pablo Na Korintionan,1 Korintionan,NT,14,30,"Pero si kualke hende ku ta sintá den e reunion, risibí un mensahe di Dios, esun ku tabata papia mester keda ketu."
1CO,Di Promé Karta Di Pablo Na Korintionan,1 Korintionan,NT,14,31,"Boso tur por profetisá, ún pa ún, ya tur hende por siña i ta ekshortá."
1CO,Di Promé Karta Di Pablo Na Korintionan,1 Korintionan,NT,14,32,"Don di profesia ta bou di kòntròl di esun ku ta profetisá,"
1CO,Di Promé Karta Di Pablo Na Korintionan,1 Korintionan,NT,14,33,"pasobra Dios no ta dios di desòrdu, pero Dios di pas. Manera ta kustumber den tur iglesia ku ta forma parti di pueblo di Dios,"
1CO,Di Promé Karta Di Pablo Na Korintionan,1 Korintionan,NT,14,34,"hende muhé mester keda ketu durante e enkuentronan. No ta pèrmití pa nan papia, nan mester someté nan mes manera Lei di Moises mes ta bisa."
1CO,Di Promé Karta Di Pablo Na Korintionan,1 Korintionan,NT,14,35,"Si nan ke sa algu, nan mester puntra nan kasá na kas, pasobra ta un bèrgwensa pa un hende muhé hiba palabra den iglesia."
1CO,Di Promé Karta Di Pablo Na Korintionan,1 Korintionan,NT,14,36,Ta serka boso palabra di Dios a kuminsá antó? Ta boso so a risibié antó?
1CO,Di Promé Karta Di Pablo Na Korintionan,1 Korintionan,NT,14,37,"Es ku ta kere ku e ta profeta òf ku e tin kualke otro don, mester rekonosé ku loke mi ta skibi boso ta mandamentu di Señor."
1CO,Di Promé Karta Di Pablo Na Korintionan,1 Korintionan,NT,14,38,"Es ku rechasá esaki, lo keda rechasá pa Dios tambe."
1CO,Di Promé Karta Di Pablo Na Korintionan,1 Korintionan,NT,14,39,"P'esei anto mi rumannan, hasi empeño pa boso profetisá, pero no prohibí hende papia den lenga."
1CO,Di Promé Karta Di Pablo Na Korintionan,1 Korintionan,NT,14,40,Laga tur kos bai nèchi i na òrdu.
1CO,Di Promé Karta Di Pablo Na Korintionan,1 Korintionan,NT,15,1,"Awor, rumannan, mi ke pa boso kòrda e bon notisia ku mi a prediká na boso. Ta e bon notisia ei boso a aseptá i ta riba dje boso ta firme pará."
1CO,Di Promé Karta Di Pablo Na Korintionan,1 Korintionan,NT,15,2,"I ta pa medio di e bon notisia ei boso lo haña salbashon, basta boso tene duru na e mensahe manera ami a predik'é na boso. Sino ta enbano boso a bini na fe."
1CO,Di Promé Karta Di Pablo Na Korintionan,1 Korintionan,NT,15,3,"Na promé lugá mi a pasa e siñansa ku mi a risibí na boso, esta ku Kristu a muri pa nos pikánan, manera Skritura ta bisa;"
1CO,Di Promé Karta Di Pablo Na Korintionan,1 Korintionan,NT,15,4,"ku nan a der'É i ku riba e di tres dia El a lanta for di morto, manera Skritura ta bisa;"
1CO,Di Promé Karta Di Pablo Na Korintionan,1 Korintionan,NT,15,5,ku El a aparesé na Kefas i despues na e diesdos apòstelnan.
1CO,Di Promé Karta Di Pablo Na Korintionan,1 Korintionan,NT,15,6,"Despues El a aparesé na mas ku 500 ruman pareu; algun di nan a muri, pero mayoria di nan ta na bida ainda."
1CO,Di Promé Karta Di Pablo Na Korintionan,1 Korintionan,NT,15,7,"Despues El a aparesé na Hakobo, mas despues na tur e apòstelnan."
1CO,Di Promé Karta Di Pablo Na Korintionan,1 Korintionan,NT,15,8,"I pa último El a aparesé na ami, esun misbá."
1CO,Di Promé Karta Di Pablo Na Korintionan,1 Korintionan,NT,15,9,"Pasobra mi ta esun delaster den e apòstelnan i ni sikiera mi no ta meresé mes di ta yamá apòstel, ya ku mi a persiguí iglesia di Dios."
1CO,Di Promé Karta Di Pablo Na Korintionan,1 Korintionan,NT,15,10,"Pero danki na grasia di Dios mi ta e hende ku mi ta. E no a mustra mi su bondat enbano; al kontrario, mi a traha mas duru ku nan tur; no ami mes, pero Dios ku den su bondat a yuda mi."
1CO,Di Promé Karta Di Pablo Na Korintionan,1 Korintionan,NT,15,11,"En todo kaso, sea t'ami òf ta nan, ta esaki ta loke nos ta prediká i ta esaki boso a kere."
1CO,Di Promé Karta Di Pablo Na Korintionan,1 Korintionan,NT,15,12,"Awor, si nos ta prediká ku Kristu a lanta for di morto, kon por ta ku tin di boso ta bisa ku no tin lantamentu for di morto?"
1CO,Di Promé Karta Di Pablo Na Korintionan,1 Korintionan,NT,15,13,"Si no tin lantamentu for di morto, Kristu lo no por a lanta for di morto."
1CO,Di Promé Karta Di Pablo Na Korintionan,1 Korintionan,NT,15,14,"Anto si Kristu no a lanta for di morto, tantu loke nos ta prediká komo boso fe ta sin sentido."
1CO,Di Promé Karta Di Pablo Na Korintionan,1 Korintionan,NT,15,15,"Anto pió ainda, esei ta prueba ku nos ta gaña riba Dios, ya ku nos a lanta falsu testimonio kontra djE, ora nos a bisa ku El a lanta Kristu for di morto. Si ta bèrdat ku morto no ta lanta, e ora ei ke men ku Dios no a lanta Kristu fo'i morto tampoko!"
1CO,Di Promé Karta Di Pablo Na Korintionan,1 Korintionan,NT,15,16,"Pasobra si morto no ta lanta for di morto, Kristu tampoko no a lanta for di morto."
1CO,Di Promé Karta Di Pablo Na Korintionan,1 Korintionan,NT,15,17,"Anto si Kristu no a lanta for di morto, boso fe no ta bal nada i boso ta ketu bai bou di dominio di piká."
1CO,Di Promé Karta Di Pablo Na Korintionan,1 Korintionan,NT,15,18,"Esei lo ke men tambe ku esnan ku a kere den Kristu i a muri, a bai pèrdí."
1CO,Di Promé Karta Di Pablo Na Korintionan,1 Korintionan,NT,15,19,"Si nos konfiansa den Kristu ta konta solamente pa e bida akí, nos ta e hendenan di mas mizerabel riba mundu."
1CO,Di Promé Karta Di Pablo Na Korintionan,1 Korintionan,NT,15,20,Pero en realidat Kristu a lanta fo'i morto komo Esun promé di e mortonan.
1CO,Di Promé Karta Di Pablo Na Korintionan,1 Korintionan,NT,15,21,"Pasobra meskos ku morto a drenta mundu pa medio di un hende, resurekshon for di morto tambe ta bini pa medio di un hende."
1CO,Di Promé Karta Di Pablo Na Korintionan,1 Korintionan,NT,15,22,"Meskos ku tur hende mester muri pa motibu di nan relashon ku Adam, asina tur hende lo lanta for di morto pa motibu di nan union ku Kristu."
1CO,Di Promé Karta Di Pablo Na Korintionan,1 Korintionan,NT,15,23,"Pero kada un ta lanta for di morto na su turno: promé Kristu i despues, ora E bini bèk, esnan ku ta pertenesé n'E."
1CO,Di Promé Karta Di Pablo Na Korintionan,1 Korintionan,NT,15,24,"Anto e ora ei e fin lo yega; Kristu lo destruí tur outoridat, tur poder i tur potensia spiritual i entregá e reino na Dios Tata."
1CO,Di Promé Karta Di Pablo Na Korintionan,1 Korintionan,NT,15,25,Pasobra Kristu mester reina te ora tur su enemigunan ta bou di su pia.
1CO,Di Promé Karta Di Pablo Na Korintionan,1 Korintionan,NT,15,26,"Anto morto ta e último enemigu ku lo keda derotá,"
1CO,Di Promé Karta Di Pablo Na Korintionan,1 Korintionan,NT,15,27,pasobra Skritura ta bisa: ‘Dios a buta tur kos bou di su pia.’ Klaro ku Esun ku ta pone tur kos bou di Kristu su pia no ta inkluí den e ‘tur kos’ ei!
1CO,Di Promé Karta Di Pablo Na Korintionan,1 Korintionan,NT,15,28,"Ora tur kos ta someté na Kristu, e Yu mes lo someté su mes na Dios, ku a someté tur kos n'E i asina Dios lo ta supremo riba tur kos i den tur kos."
1CO,Di Promé Karta Di Pablo Na Korintionan,1 Korintionan,NT,15,29,"Anto ke tal di esnan ku ta laga batisá nan mes pa esnan ku a muri kaba? Ta ki nodi tin pa nan hasié, si enberdat defuntu no ta lanta fo'i morto?"
1CO,Di Promé Karta Di Pablo Na Korintionan,1 Korintionan,NT,15,30,"Anto ke tal di nos mes? Si no tin lantamentu fo'i morto, ta pakiko nos ta kore peliger konstantemente asina?"
1CO,Di Promé Karta Di Pablo Na Korintionan,1 Korintionan,NT,15,31,"Mi rumannan, tur dia mi ta enfrentá morto. Esei ta sigur, mes sigur ku mi ta orguyoso di loke Kristu-Hesus, nos Señor, a hasi den boso."
1CO,Di Promé Karta Di Pablo Na Korintionan,1 Korintionan,NT,15,32,"Kiko mi ta gana anto si mi a lucha na manera di papia kontra bestia feros na Éfese djis pa interes pasahero? Ma si ta bèrdat ku defuntu no ta lanta for di morto, ‘ban kome i bebe, pasobra mañan nos no t'ei mas!’"
1CO,Di Promé Karta Di Pablo Na Korintionan,1 Korintionan,NT,15,33,"No gaña boso mes: ‘Esun ku hunga ku lodo, ta susha su man!’"
1CO,Di Promé Karta Di Pablo Na Korintionan,1 Korintionan,NT,15,34,"Bin bei i stòp di peka, pasobra algun di boso no konosé Dios. Mi ta bisa boso esaki pa pone boso kara na bèrgwensa."
1CO,Di Promé Karta Di Pablo Na Korintionan,1 Korintionan,NT,15,35,Pero hende lo por puntra: ‘Kon e defuntunan lo lanta for di morto? Ki sorto di kurpa nan lo tin?’
1CO,Di Promé Karta Di Pablo Na Korintionan,1 Korintionan,NT,15,36,"Hende bobo! Ora bo sembra un simia den tera, e simia no por spreit si e no muri promé!"
1CO,Di Promé Karta Di Pablo Na Korintionan,1 Korintionan,NT,15,37,"Ora bo sembra, no ta e mata ku ta bai sali bo ta sembra, pero simia so, sea e ta di trigo òf kualke otro kos."
1CO,Di Promé Karta Di Pablo Na Korintionan,1 Korintionan,NT,15,38,Despues Dios ta duna e simia e aparensia ku E ke; kada sorto di simia ta haña su mes aparensia komo mata.
1CO,Di Promé Karta Di Pablo Na Korintionan,1 Korintionan,NT,15,39,"No ta tur aparensia ta meskos: tin diferensia entre kurpa di hende, kurpa di bestia, kurpa di para i kurpa di piská."
1CO,Di Promé Karta Di Pablo Na Korintionan,1 Korintionan,NT,15,40,"Tin kurpa selestial i kurpa terenal, pero e splendor di esun selestial ta otro for di esun terenal."
1CO,Di Promé Karta Di Pablo Na Korintionan,1 Korintionan,NT,15,41,Solo no ta bria manera luna òf strea i asta entre e streanan tin diferensia den splendor.
1CO,Di Promé Karta Di Pablo Na Korintionan,1 Korintionan,NT,15,42,Asina ta sosodé ku lantamentu for di morto: Loke dera ta pasa bai i loke lanta for di morto ta algu inkoruptibel.
1CO,Di Promé Karta Di Pablo Na Korintionan,1 Korintionan,NT,15,43,Loke dera ta despresiabel i loke lanta for di morto ta glorioso; loke hende dera ta suak i loke lanta for di morto ta fuerte.
1CO,Di Promé Karta Di Pablo Na Korintionan,1 Korintionan,NT,15,44,"Ta dera un kurpa mortal i un kurpa spiritual ta lanta for di morto. Pues si ta eksistí un kurpa mortal, tambe ta eksistí un kurpa spiritual."
1CO,Di Promé Karta Di Pablo Na Korintionan,1 Korintionan,NT,15,45,"Asin'akí Skritura ta bisa: ‘E promé hende, Adam, a bira un hende ku bida,’ pero e último Adam a bira un spiritu ku ta duna bida!"
1CO,Di Promé Karta Di Pablo Na Korintionan,1 Korintionan,NT,15,46,"Sinembargo no ta loke ta spiritual a eksistí promé, pero loke ta mortal. Loke ta spiritual a bini despues."
1CO,Di Promé Karta Di Pablo Na Korintionan,1 Korintionan,NT,15,47,"E promé hende, trahá di tera, a bini di tera, pero e di dos hende a bini di shelu."
1CO,Di Promé Karta Di Pablo Na Korintionan,1 Korintionan,NT,15,48,Hende mortal ta manera e hende trahá di tera; hende selestial lo ta manera e hende ku a bini di shelu.
1CO,Di Promé Karta Di Pablo Na Korintionan,1 Korintionan,NT,15,49,"Awor, meskos ku nos parse e hende trahá di tera, asina nos lo parse esun ku a bini di shelu!"
1CO,Di Promé Karta Di Pablo Na Korintionan,1 Korintionan,NT,15,50,"Laga mi bisa boso un kos: loke ta puramente físiko, no por haña parti den reino di Dios: loke ta pasa bai, no por toka parti na loke ta inkoruptibel."
1CO,Di Promé Karta Di Pablo Na Korintionan,1 Korintionan,NT,15,51,"Pero mi ke konta boso un sekreto revelá pa Dios: no ta nos tur ta muri, pero nos tur lo transformá sí,"
1CO,Di Promé Karta Di Pablo Na Korintionan,1 Korintionan,NT,15,52,"diripiente, den un fregá di wowo, ora e último tròmpèt zona. Pasobra tròmpèt lo zona i e defuntunan lo lanta for di morto pa no bolbe muri nunka mas i nos lo keda transformá."
1CO,Di Promé Karta Di Pablo Na Korintionan,1 Korintionan,NT,15,53,"Pues nos naturalesa ku ta pasa bai, ta transformá bira unu ku ta permanesé pa semper i nos kurpa mortal lo bira inmortal!"
1CO,Di Promé Karta Di Pablo Na Korintionan,1 Korintionan,NT,15,54,"I ora nos naturalesa ku ta pasa bai transformá bira un ku ta permanesé pa semper i nos kurpa mortal bira inmortal, e ora ei loke ta skibí den Skritura lo keda kumplí: ‘A mata Lamuèrtè; viktoria ta kompleto!"
1CO,Di Promé Karta Di Pablo Na Korintionan,1 Korintionan,NT,15,55,"Lamuèrtè, unda bo viktoria a keda? Unda bo bion ta?’"
1CO,Di Promé Karta Di Pablo Na Korintionan,1 Korintionan,NT,15,56,Piká ta e bion ku ta duna Morto forsa pa mata i Lei ta duna piká forsa!
1CO,Di Promé Karta Di Pablo Na Korintionan,1 Korintionan,NT,15,57,Ma laga nos gradisí Dios ku ta duna nos viktoria pa medio di nos Señor Hesu-Kristu!
1CO,Di Promé Karta Di Pablo Na Korintionan,1 Korintionan,NT,15,58,"P'esei anto, rumannan stimá, para firme sin tambaliá, mira pa boso destaká semper den boso trabou pa Señor, pasobra boso sa ku e trabou ku boso ta hasi den union ku Señor, no ta enbano."
1CO,Di Promé Karta Di Pablo Na Korintionan,1 Korintionan,NT,16,1,Ban pasa awor pa e tópiko tokante kolekshon di sèn pa esnan na Hudea ku ta pertenesé na e pueblo santu. Hasi esei segun e instrukshonnan ku mi a duna e iglesianan na provinsia di Galasia.
1CO,Di Promé Karta Di Pablo Na Korintionan,1 Korintionan,NT,16,2,"Riba djadumingu kada un di boso mester pone algu un banda segun boso forsa i ward'é pa ora mi yega, boso no tin nodi di kolektá sèn."
1CO,Di Promé Karta Di Pablo Na Korintionan,1 Korintionan,NT,16,3,"I ora mi yega, lo mi laga algun hende ku boso aprobá, hiba e sèn Herusalèm ku un karta di rekomendashon."
1CO,Di Promé Karta Di Pablo Na Korintionan,1 Korintionan,NT,16,4,"Si ta bale la pena pa mi mes bai, nan por biaha huntu ku mi."
1CO,Di Promé Karta Di Pablo Na Korintionan,1 Korintionan,NT,16,5,"Lo mi bini serka boso ora mi a pasa dor di provinsia di Masedonia, pasobra mi tin ku biaha dor di Masedonia."
1CO,Di Promé Karta Di Pablo Na Korintionan,1 Korintionan,NT,16,6,Por ta ku mi keda un tempu serka boso òf asta pasa wenter einan! E ora ei boso por yuda mi sigui ku mi biahe.
1CO,Di Promé Karta Di Pablo Na Korintionan,1 Korintionan,NT,16,7,"Pasobra mi no ke pasa purá purá serka boso; mi ta spera, si Dios ke, di keda un tempu serka boso."
1CO,Di Promé Karta Di Pablo Na Korintionan,1 Korintionan,NT,16,8,"Pero mi ta keda Éfese te dia di Pentekòster,"
1CO,Di Promé Karta Di Pablo Na Korintionan,1 Korintionan,NT,16,9,"pasobra, ounke mi tin hopi enemigu, un porta pa hasi un gran trabou a habri hanchu hanchu pa mi."
1CO,Di Promé Karta Di Pablo Na Korintionan,1 Korintionan,NT,16,10,"Ora Timoteo bini, sòru pa e sintié na kas serka boso; pasobra meskos ku mi, e tambe ta traha pa Señor."
1CO,Di Promé Karta Di Pablo Na Korintionan,1 Korintionan,NT,16,11,"P'esei mira pa niun hende no menospresi'é, sino yud'é sigui su biahe na pas, pa e por bini bèk serka mi. Ami ku e otro rumannan ta sper'é."
1CO,Di Promé Karta Di Pablo Na Korintionan,1 Korintionan,NT,16,12,"Pa loke ta trata nos ruman Apolo, mi a rog'é mashá pa e bai bishitá boso huntu ku e rumannan. Pero el a nenga redondamente di bini awor akí; lo e hasié, ora e haña oportunidat."
1CO,Di Promé Karta Di Pablo Na Korintionan,1 Korintionan,NT,16,13,"Sea alerta i para firme den fe, tene kurashi i sea fuerte."
1CO,Di Promé Karta Di Pablo Na Korintionan,1 Korintionan,NT,16,14,Hasi tur kos den amor.
1CO,Di Promé Karta Di Pablo Na Korintionan,1 Korintionan,NT,16,15,"Mi ke pidi boso algu, rumannan: boso sa ku Stefanas i su hendenan di kas tabata e promé kreyentenan den region di Gresia i ku nan a dediká nan mes na sirbi Dios su pueblo."
1CO,Di Promé Karta Di Pablo Na Korintionan,1 Korintionan,NT,16,16,Someté boso na liderazgo di hende asina i tur otro ku ta kompartí nan trabou i esfuerso.
1CO,Di Promé Karta Di Pablo Na Korintionan,1 Korintionan,NT,16,17,"Mi ta kontentu ku Stefanas, Fortunato i Akaiko a bini; nan a yena e bashí ku boso ousensia a trese."
1CO,Di Promé Karta Di Pablo Na Korintionan,1 Korintionan,NT,16,18,"Nan a trese alivio, tantu pa ami komo pa boso. Honra hende manera nan."
1CO,Di Promé Karta Di Pablo Na Korintionan,1 Korintionan,NT,16,19,E iglesianan na provinsia di Asia ta manda kumindamentu. Akila i Priska i e iglesia ku ta reuní na nan kas ta manda mashá kumindamentu kristian.
1CO,Di Promé Karta Di Pablo Na Korintionan,1 Korintionan,NT,16,20,Tur ruman ta manda kumindamentu pa boso. Kuminda otro ku un sunchi santu.
1CO,Di Promé Karta Di Pablo Na Korintionan,1 Korintionan,NT,16,21,Awor ta mi mes ta skibi e pida ku ta sigui akí: Kumindamentu di Pablo!
1CO,Di Promé Karta Di Pablo Na Korintionan,1 Korintionan,NT,16,22,"Maldishoná ta esun ku no ta stima Señor. Maranata — bini, nos Señor!"
1CO,Di Promé Karta Di Pablo Na Korintionan,1 Korintionan,NT,16,23,Grasia di Señor Hesus sea ku boso.
1CO,Di Promé Karta Di Pablo Na Korintionan,1 Korintionan,NT,16,24,Mi amor keda ku boso tur den Kristu-Hesus.
2CO,Di Dos Karta Di Pablo Na Korintionan,2 Korintionan,NT,1,1,"Esaki ta un karta di Pablo, apòstel di Kristu-Hesus di akuerdo ku boluntat di Dios, i di nos ruman Timoteo, pa e iglesia di Dios na Korinte i pa tur e otro rumannan den henter Gresia."
2CO,Di Dos Karta Di Pablo Na Korintionan,2 Korintionan,NT,1,2,Dios nos Tata i Señor Hesu-Kristu duna boso grasia i pas.
2CO,Di Dos Karta Di Pablo Na Korintionan,2 Korintionan,NT,1,3,Laga nos alabá Dios i Tata di nos Señor Hesu-Kristu! E ta un Tata mizerikordioso i un Dios ku semper ta konsolá.
2CO,Di Dos Karta Di Pablo Na Korintionan,2 Korintionan,NT,1,4,"E ta Esun ku ta konsolá nos den tur nos tribulashonnan, ya nos por hasi uso di e konsuelo ei, pa konsolá otro hende ku tambe ta pasa den tur sorto di tribulashon."
2CO,Di Dos Karta Di Pablo Na Korintionan,2 Korintionan,NT,1,5,"Pasobra meskos ku nos ta tuma parti na e hopi sufrimentunan di Kristu, asina tambe nos ta haña hopi konsuelo pa medio di djE."
2CO,Di Dos Karta Di Pablo Na Korintionan,2 Korintionan,NT,1,6,"Ke men si nos ta sufri, ta pa boso haña konsuelo i salbashon. Si Dios konsolá nos, ta pa boso haña konsuelo i kapasidat pa soportá ku pasenshi e sufrimentunan ku nos tambe ta pasa aden."
2CO,Di Dos Karta Di Pablo Na Korintionan,2 Korintionan,NT,1,7,"Pa loke ta trata boso, nos speransa ta firme, pasobra nos sa ku meskos ku boso ta tuma parti na e sufrimentu, boso lo tuma parti tambe na e konsuelo."
2CO,Di Dos Karta Di Pablo Na Korintionan,2 Korintionan,NT,1,8,"Rumannan, nos ke pa boso ta na altura di e tribulashonnan ku nos a pasa aden na provinsia di Asia. E kosnan ei tabata asina pisá, asina riba nos forsa, ku nos a desesperá kere ta muri mes nos ta bai muri!"
2CO,Di Dos Karta Di Pablo Na Korintionan,2 Korintionan,NT,1,9,"Tabata komo si fuera ta sentensia di morto mes a kai kontra nos. Anto esei a sosodé pa siña nos ku nos no mester a konfia den nos mes, sino den Dios, ku ta lanta hende for di morto!"
2CO,Di Dos Karta Di Pablo Na Korintionan,2 Korintionan,NT,1,10,"Sí, Dios a salba nos di peliger grandi di morto i lo E bolbe hasié; ta den djE nos ta pone nos konfiansa, p'esei nos sa ku lo E bolbe hasié!"
2CO,Di Dos Karta Di Pablo Na Korintionan,2 Korintionan,NT,1,11,Boso ta koperá ku esei si boso resa pa nos. Asina hopi hende lo gradisí Dios mashá pa e bondat ku El a mustra nos.
2CO,Di Dos Karta Di Pablo Na Korintionan,2 Korintionan,NT,1,12,"Ún kos ta hasi nos orguyoso: e echo ku nos konsenshi ta sigurá nos ku nos komportashon, en general i spesialmente ku boso, tabata dominá pa e simplesa i sinseridat ku Dios ta duna. No ta sabiduria di hende a guia nos, sino grasia di Dios."
2CO,Di Dos Karta Di Pablo Na Korintionan,2 Korintionan,NT,1,13,"Den nos kartanan, nos no ta skibi nada ku boso no por lesa i komprondé. Mi ta spera ku un dia boso lo komprondé kompletamente"
2CO,Di Dos Karta Di Pablo Na Korintionan,2 Korintionan,NT,1,14,"loke boso a komprondé parsialmente kaba, esta ku nos ta motibu pa boso ta orguyoso dia Señor Hesus bini bèk, meskos ku boso ta motibu pa nos ta orguyoso."
2CO,Di Dos Karta Di Pablo Na Korintionan,2 Korintionan,NT,1,15,"Komo mi tabata konvensí di esei, mi a plania pa bin bishitá boso promé mi bai Masedonia i asina mustra boso kariño dos be."
2CO,Di Dos Karta Di Pablo Na Korintionan,2 Korintionan,NT,1,16,Pasobra mi a plania pa bin bishitá boso ora di bai Masedonia i pa di dos be ora mi ta di regreso. Ya asina boso lo por a yuda mi pa mi sigui ku mi biahe pa Hudea.
2CO,Di Dos Karta Di Pablo Na Korintionan,2 Korintionan,NT,1,17,Awor esei no ke men tòg ku mi no tabata serio ora mi a plania un ke otro? Òf ku mi ta traha plan basá riba probecho propio ku mi ta kla pa bisa ‘sí’ ku ‘nò’ pareu?
2CO,Di Dos Karta Di Pablo Na Korintionan,2 Korintionan,NT,1,18,"Pa Dios ku ta fiel, mi ta hura boso ku mi no ta bisa boso ‘sí’ ku ‘nò’ pareu."
2CO,Di Dos Karta Di Pablo Na Korintionan,2 Korintionan,NT,1,19,"Pasobra Hesu-Kristu, Yu di Dios, ku ami, Timoteo i Silas a prediká na boso, no ta ‘sí’ ku ‘nò’ pareu. Al kontrario, den djE Dios a duna su ‘sí’."
2CO,Di Dos Karta Di Pablo Na Korintionan,2 Korintionan,NT,1,20,"Kristu ta konfirmashon di tur promesa ku Dios a hasi, p'esei ta pa medio di djE, nos ta bisa ‘amèn’ na honor di Dios."
2CO,Di Dos Karta Di Pablo Na Korintionan,2 Korintionan,NT,1,21,"Ta Dios mes ta sigurá tantu nos komo boso di e bida ku nos tur tin den union ku Kristu. T'É mes a konsagrá nos,"
2CO,Di Dos Karta Di Pablo Na Korintionan,2 Korintionan,NT,1,22,seya nos komo su propiedat i pone Spiritu Santu den nos kurason komo garantia di tur loke lo E bai duna nos.
2CO,Di Dos Karta Di Pablo Na Korintionan,2 Korintionan,NT,1,23,"Mi ta yama Dios mes pa testigu i mi ta hura pa mi mes bida: ta pa spar boso, mi no a bai Korinte mas!"
2CO,Di Dos Karta Di Pablo Na Korintionan,2 Korintionan,NT,1,24,"No ku nos ke hasi manera ta boso doño nos ta, pasobra boso ta firme den boso fe kaba. Nos ke djis kolaborá ku boso pa hasi boso kontentu."
2CO,Di Dos Karta Di Pablo Na Korintionan,2 Korintionan,NT,2,1,"Ke men, mi a disidí ku ora mi bolbe bishitá boso no mester ta un bishita tristu atrobe."
2CO,Di Dos Karta Di Pablo Na Korintionan,2 Korintionan,NT,2,2,"Pasobra si mi hasi boso doló, ken lo hasi mi kontentu? Ta esnan ku mi a hasi doló mes!"
2CO,Di Dos Karta Di Pablo Na Korintionan,2 Korintionan,NT,2,3,"P'esei mes mi a skibi nèt esaki den mi karta. Mi no ker a bini, pa e hendenan ku mester hasi mi kontentu no hasi mi tristu. Pasobra mi ta konvensí ku boso ta kontentu ora ami ta kontentu."
2CO,Di Dos Karta Di Pablo Na Korintionan,2 Korintionan,NT,2,4,"Ora mi a skibi boso, mi kurason tabata preokupá i kargá, i mi a yora hopi. No tabata mi intenshon pa hasi boso doló, pero pa boso realisá kon grandi mi amor pa boso tur ta."
2CO,Di Dos Karta Di Pablo Na Korintionan,2 Korintionan,NT,2,5,"Ora sierto persona a hasi un otro hende doló, no ta ami el a hasi doló, pero te na sierto límite — mi ta bisa asina pa mi no eksagerá — el a hasi boso tur doló."
2CO,Di Dos Karta Di Pablo Na Korintionan,2 Korintionan,NT,2,6,Mayoria di boso a dun'é su kastigu kaba; esei ta sufisiente!
2CO,Di Dos Karta Di Pablo Na Korintionan,2 Korintionan,NT,2,7,"P'esei anto, awor ta mihó boso pordon'é i kurash'é pa e no bira muchu tristu i kai den desesperashon total."
2CO,Di Dos Karta Di Pablo Na Korintionan,2 Korintionan,NT,2,8,P'esei mi ke pidi boso: lag'é mira ku boso ta stim'é.
2CO,Di Dos Karta Di Pablo Na Korintionan,2 Korintionan,NT,2,9,"Mi a skibi e promé karta, pasobra mi ker a mira si en realidat boso ta obedesé mi den tur kos."
2CO,Di Dos Karta Di Pablo Na Korintionan,2 Korintionan,NT,2,10,"Ora boso pordoná un hende loke el a hasi, ami tambe ta pordon'é. Pasobra si mi tin algu ku mi mester pordoná, mi ta hasié pa boso bon. Kristu ta mi testigu!"
2CO,Di Dos Karta Di Pablo Na Korintionan,2 Korintionan,NT,2,11,"Asina nos ta pordoná pa nos no laga satanas subi nos kabes, pasobra nos sa bon kiko su plannan ta."
2CO,Di Dos Karta Di Pablo Na Korintionan,2 Korintionan,NT,2,12,"Ora mi a yega Troas pa prediká e bon notisia tokante Kristu, mi a deskubrí ku Señor a habri un porta pa mi traha einan."
2CO,Di Dos Karta Di Pablo Na Korintionan,2 Korintionan,NT,2,13,"Pero mi tabata kontinuamente den ansha, pasobra mi no a topa ruman Tito. P'esei mi a bandoná Troas i a sigui pa Masedonia."
2CO,Di Dos Karta Di Pablo Na Korintionan,2 Korintionan,NT,2,14,"Pero mester yama Dios danki! E ta hiba nos semper den su marcha di viktoria, pasobra nos ta uní ku Kristu. I pa medio di nos, Dios ta plama konosementu tokante djE mes tur kaminda manera un holó dushi."
2CO,Di Dos Karta Di Pablo Na Korintionan,2 Korintionan,NT,2,15,Pasobra nos ta manera e holó dushi di sensia ku Kristu ta ofresé Dios i ku ta plama tantu meimei di esnan ku ta haña salbashon komo meimei di esnan ku ta bai pèrdí.
2CO,Di Dos Karta Di Pablo Na Korintionan,2 Korintionan,NT,2,16,"Pa esnan ku ta bai pèrdí e ta un holó stinki i mortal, pa esnan ku ta haña salbashon e ta un holó dushi ku ta duna bida. Ken ta adekuá pa Dios us'é asin'ei? Niun hende! Nos tampoko;"
2CO,Di Dos Karta Di Pablo Na Korintionan,2 Korintionan,NT,2,17,"nos no ta manera hopi otro hende ku ta hasi negoshi barata ku palabra di Dios, pero nos ta papia ku sinseridat, a base di nos union ku Kristu i den presensia di Dios, ku a manda nos."
2CO,Di Dos Karta Di Pablo Na Korintionan,2 Korintionan,NT,3,1,"Ta komo si fuera nos a kuminsá rekomendá nos mes atrobe? Òf por ta ku nos mester di karta di rekomendashon pa boso òf di boso, manera sierto hende?"
2CO,Di Dos Karta Di Pablo Na Korintionan,2 Korintionan,NT,3,2,"Nò, boso mes ta mi karta di rekomendashon, un karta skibí riba nos kurason ku tur hende por lesa i komprondé."
2CO,Di Dos Karta Di Pablo Na Korintionan,2 Korintionan,NT,3,3,"Ta bon kla tòg ku boso ta un karta di Kristu, skibí ku nos yudansa, no ku enk, pero ku Spiritu di Dios bibu; no riba tabla di piedra, pero riba tabla ku ta kurason di hende."
2CO,Di Dos Karta Di Pablo Na Korintionan,2 Korintionan,NT,3,4,"Nos ta sigur di esei, pasobra danki na Kristu nos konfiansa den Dios ta grandi."
2CO,Di Dos Karta Di Pablo Na Korintionan,2 Korintionan,NT,3,5,"Di nos mes nos no tin kapasidat pa konsiderá algu nos trabou. Nos kapasidat ta bini di Dios,"
2CO,Di Dos Karta Di Pablo Na Korintionan,2 Korintionan,NT,3,6,"ku ta hasi nos kapas di ta sirbidó di un aliansa nobo ku no ta dependé di un lei skibí, pero di Spiritu Santu. E lei skibí ta trese morto, pero Spiritu Santu ta duna bida."
2CO,Di Dos Karta Di Pablo Na Korintionan,2 Korintionan,NT,3,7,"E lei ku a keda grabá riba tabla di piedra, a bini ku asina un manifestashon di gloria di Dios, ku e israelitanan no por a keda wak Moises su kara, pasobra su kara tabata bria ku un splendor inmenso. Anto esei tabata un splendor pasahero! Awor si e sistema di lei ku ta hiba na morto, a bini ku dje tantu gloria ei,"
2CO,Di Dos Karta Di Pablo Na Korintionan,2 Korintionan,NT,3,8,kuantu mas intenso gloria di e sistema ku Spiritu Santu ta usa lo no ta!
2CO,Di Dos Karta Di Pablo Na Korintionan,2 Korintionan,NT,3,9,"Pasobra si e sistema ku ta trese kondenashon tabata glorioso, kuantu mas glorioso e sistema ku ta laga Dios aseptá hende komo hustu lo no ta!"
2CO,Di Dos Karta Di Pablo Na Korintionan,2 Korintionan,NT,3,10,No por kompará gloria di e tempu aya ku gloria di awor!
2CO,Di Dos Karta Di Pablo Na Korintionan,2 Korintionan,NT,3,11,"Pasobra si loke tabata pasahero tabatin gloria, kuantu mas gloria loke ta dura pa semper no tin!"
2CO,Di Dos Karta Di Pablo Na Korintionan,2 Korintionan,NT,3,12,"P'esei anto, ta pasobra nos tin e speransa akí, nos ta aktua ku hopi kurashi."
2CO,Di Dos Karta Di Pablo Na Korintionan,2 Korintionan,NT,3,13,"Nos no ta manera Moises ku semper a tapa su kara ku un wal pa e israelitanan no ripará ku e splendor, símbolo di e sistema ku ta hiba na morto, tabata mengua bira mas dòf."
2CO,Di Dos Karta Di Pablo Na Korintionan,2 Korintionan,NT,3,14,"Pero nan mente a keda tapá: te dia djawe nan mente ta tapá ku e mesun wal ei ora nan ta lesa buki di e aliansa bieu. Ta ora nan kere den Kristu, e wal ta kita,"
2CO,Di Dos Karta Di Pablo Na Korintionan,2 Korintionan,NT,3,15,"pero te dia djawe tin un wal ta tapa nan mente, kada be ku nan lesa e bukinan di Moises."
2CO,Di Dos Karta Di Pablo Na Korintionan,2 Korintionan,NT,3,16,"Loke tin bisá di Moises, ta konta pa nan tambe: ‘Su wal tabata kita for di su kara, ora e tabata bai bèk serka Señor.’"
2CO,Di Dos Karta Di Pablo Na Korintionan,2 Korintionan,NT,3,17,"Wèl, den e parti akí e palabra ‘Señor’ ta pará pa ‘Spiritu Santu’ i kaminda Spiritu Santu ta, ei tin libertat."
2CO,Di Dos Karta Di Pablo Na Korintionan,2 Korintionan,NT,3,18,"Nos tur, sin tin nada pa tapa nos kara, ta mira gloria di Señor manera den un spil i nos ta keda transformá den loke nos ta mira den e spil; nos ta haña mas i mas gloria pa medio di Spiritu di Dios."
2CO,Di Dos Karta Di Pablo Na Korintionan,2 Korintionan,NT,4,1,P'esei nos no ta pèrdè kurashi awor ku Dios den su mizerikòrdia a duna nos e tarea akí.
2CO,Di Dos Karta Di Pablo Na Korintionan,2 Korintionan,NT,4,2,"Nos a rechasá tur e kosnan bergonsoso, ku no por mira lus di dia i nos no ta aktua ku astusia ni trose palabra di Dios. Al kontrario, ta bèrdat so nos ta papia i den e forma ei nos ta rekomendá nos mes dilanti di Dios na tur hende."
2CO,Di Dos Karta Di Pablo Na Korintionan,2 Korintionan,NT,4,3,"Si ainda e bon notisia ku nos ta prediká ta tapá ku un wal, e ta tapá pa esnan ku ta bai pèrdí so."
2CO,Di Dos Karta Di Pablo Na Korintionan,2 Korintionan,NT,4,4,"Nan ta inkrédulo pasobra e dios di e mundu akí a blèndu nan mente. Di e manera ei nan no por mira lus di e bon notisia, e bon notisia tokante gloria di Kristu ku ta imágen di Dios."
2CO,Di Dos Karta Di Pablo Na Korintionan,2 Korintionan,NT,4,5,"Pasobra no ta nos mes nos ta prediká, sino Hesu-Kristu komo Señor; pa loke ta toka nos mes, nos ta deklará ku nos ta boso sirbidó pa kousa di Hesus."
2CO,Di Dos Karta Di Pablo Na Korintionan,2 Korintionan,NT,4,6,"Dios ku a bisa: ‘Lus lo bria for di skuridat,’ ta e mesun Dios ku a pone su lus bria den nos kurason pa nos por lusa otro hende su bida, ora nos laga nan konosé gloria di Dios ku ta bria for di kara di Hesus."
2CO,Di Dos Karta Di Pablo Na Korintionan,2 Korintionan,NT,4,7,"Pero nos ku tin e tesoro spiritual akí, ta manera pòchinan di klei frágil, ya asina ta sali na kla ku e poder supremo ei ta bini di Dios i no di nos."
2CO,Di Dos Karta Di Pablo Na Korintionan,2 Korintionan,NT,4,8,"Ounke tribulashon ta primi nos di tur banda, tòg nos no ta haña nos den un kayehon sin salida; nos por haña nos ku preokupashon sí, pero nunka nos no ta kai den desesperashon."
2CO,Di Dos Karta Di Pablo Na Korintionan,2 Korintionan,NT,4,9,"Persekushon ta asotá nos, pero Dios no ta bandoná nos; nan ta tumba nos, pero nos no ta muri sí."
2CO,Di Dos Karta Di Pablo Na Korintionan,2 Korintionan,NT,4,10,"Na nos mes kurpa, nos ta eksperensiá morto di Hesus, ya hende por mira su bida tambe den nos kurpa."
2CO,Di Dos Karta Di Pablo Na Korintionan,2 Korintionan,NT,4,11,"Pasobra durante nos bida nos ta kontinuamente den gara di morto pa kousa di Hesus, ya bida di Hesus tambe por bira visibel den nos kurpa mortal."
2CO,Di Dos Karta Di Pablo Na Korintionan,2 Korintionan,NT,4,12,"Esei ke men ku forsa di morto ta traha den nos, pero forsa di bida ta traha den boso."
2CO,Di Dos Karta Di Pablo Na Korintionan,2 Korintionan,NT,4,13,"Skritura ta bisa: ‘Mi a papia, pasobra mi a kere.’ Wèl, ta den e mesun aktitut di fe ei, nos tambe ta papia, pasobra nos ta kere."
2CO,Di Dos Karta Di Pablo Na Korintionan,2 Korintionan,NT,4,14,"Nos sa ku Dios, ku a lanta Señor Hesus for di morto, lo lanta nos tambe for di morto huntu ku Hesus i nos sa ku Dios lo hiba nos huntu ku boso den su presensia."
2CO,Di Dos Karta Di Pablo Na Korintionan,2 Korintionan,NT,4,15,"Nos ta pasa den tur e kosnan akí pa boso, ya grasia di Dios por alkansá mas i mas hende. E ora ei e orashonnan di gradisimentu tambe lo oumentá i e gloria ta bai pa Dios."
2CO,Di Dos Karta Di Pablo Na Korintionan,2 Korintionan,NT,4,16,"Pa e motibu akí nos no ta pèrdè kurashi, pasobra ounke físikamente nos ta bayendo atras, spiritualmente nos ta keda renobá kada dia."
2CO,Di Dos Karta Di Pablo Na Korintionan,2 Korintionan,NT,4,17,"E sufrimentu ku nos ta pasa den e bida akí, ta pasahero i no ta pisá, pero e ta trese komo resultado un gloria sin límite i duradero pa nos."
2CO,Di Dos Karta Di Pablo Na Korintionan,2 Korintionan,NT,4,18,"Nos bista no ta fihá riba loke ta visibel, pero riba loke ta invisibel. Loke ta visibel ta pa un tempu so, pero loke ta invisibel ta dura pa semper."
2CO,Di Dos Karta Di Pablo Na Korintionan,2 Korintionan,NT,5,1,"Nos sa ku ora nos kurpa terenal, ku ta manera un tènt, kaba na nada, Dios tin un kas eterno den shelu prepará pa nos, ku no ta man di hende a traha."
2CO,Di Dos Karta Di Pablo Na Korintionan,2 Korintionan,NT,5,2,"Tanten nos ta biba den e tènt akí, nos ta suspirá i tin deseo pa bai biba bou di dak di nos kas den shelu."
2CO,Di Dos Karta Di Pablo Na Korintionan,2 Korintionan,NT,5,3,"Ya si kita e tènt akí for di nos, nos no ta keda sunú dilanti di Dios."
2CO,Di Dos Karta Di Pablo Na Korintionan,2 Korintionan,NT,5,4,"Nos ku ta bibando den e tènt akí ainda, ta sigui suspirá bou di peso di aflikshon, pasobra nos no ke deshasí di nos kurpa terenal, pero nos ke bisti e bida selestial manera ta bisti un bistí, ya asina e bida selestial akí por kaba kompletamente ku loke ta mortal den nos."
2CO,Di Dos Karta Di Pablo Na Korintionan,2 Korintionan,NT,5,5,Dios ta Esun ku a prepará nos pa e kambio akí. I El a duna su Spiritu komo garantia di loke nos lo risibí.
2CO,Di Dos Karta Di Pablo Na Korintionan,2 Korintionan,NT,5,6,"P'esei antó semper nos tin hopi kurashi. Nos sa ku miéntras nos ta biba den e kurpa akí, nos ta leu for di kas di Señor,"
2CO,Di Dos Karta Di Pablo Na Korintionan,2 Korintionan,NT,5,7,"pasobra ainda nos no ta biba a base di loke nos ta mira, pero a base di loke nos ta kere."
2CO,Di Dos Karta Di Pablo Na Korintionan,2 Korintionan,NT,5,8,Nos tin hopi kurashi i nos lo a preferá di bandoná e kurpa akí i bai biba den kas serka Señor.
2CO,Di Dos Karta Di Pablo Na Korintionan,2 Korintionan,NT,5,9,"P'esei mas ku tur kos nos tin ambishon pa biba manera ta agrad'É, sea ku nos ta biba akibou òf ayariba."
2CO,Di Dos Karta Di Pablo Na Korintionan,2 Korintionan,NT,5,10,"Pasobra nos tur tin ku aparesé dilanti di Kristu pa E husga nos. Asina kada ken lo haña su pago pa loke el a hasi durante su bida na mundu, sea ta kos bon òf kos malu."
2CO,Di Dos Karta Di Pablo Na Korintionan,2 Korintionan,NT,5,11,Nos sa kiko ke men teme Dios; ta p'esei nos ta purba konvensé otro hende. Dios konosé nos intenshonnan i mi ta spera ku boso tambe ta konvensí ku nan ta bon.
2CO,Di Dos Karta Di Pablo Na Korintionan,2 Korintionan,NT,5,12,"Nos no ta kuminsá rekomendá nos mes na boso atrobe, pero nos ta duna boso un bon motibu pa ta orguyoso di nos. Asina boso tin algu pa bisa esnan ku nan orguyo ta basá riba aparensia i no riba loke ta den kurason di hende!"
2CO,Di Dos Karta Di Pablo Na Korintionan,2 Korintionan,NT,5,13,"Ora nos hasi manera ta hende loko nos ta, nos ta hasié pa Dios, pero ora nos aktua manera hende na tinu, nos ta hasié pa boso!"
2CO,Di Dos Karta Di Pablo Na Korintionan,2 Korintionan,NT,5,14,"Pasobra e amor ku Kristu tin pa nos ta determiná loke nos ta hasi, nos ku a bira konsiente ku ún hende a muri pa tur otro hende, ke men ku tur a muri."
2CO,Di Dos Karta Di Pablo Na Korintionan,2 Korintionan,NT,5,15,"El a muri pa tur hende, ya esnan ku ta na bida no ta biba pa nan mes, sino solamente pa Esun ku a muri pa nan, Esun ku Dios a lanta for di morto."
2CO,Di Dos Karta Di Pablo Na Korintionan,2 Korintionan,NT,5,16,"Ke men antó ku nos no ta husga niun hende segun kriterio humano. Ounke un tempu nos a husga Kristu di e forma ei, awor nos no ta hasié mas."
2CO,Di Dos Karta Di Pablo Na Korintionan,2 Korintionan,NT,5,17,Un hende ku ta uní ku Kristu ta un kreashon nobo. E kosnan di ántes a pasa bai i loke ta nobo a yega.
2CO,Di Dos Karta Di Pablo Na Korintionan,2 Korintionan,NT,5,18,Tur esaki Dios ta hasi; El a rekonsiliá nos kunÉ pa medio di Kristu i a duna nos enkargo pa anunsiá e rekonsiliashon ei.
2CO,Di Dos Karta Di Pablo Na Korintionan,2 Korintionan,NT,5,19,"E mensahe di rekonsiliashon ta enserá ku Dios a rekonsiliá mundu kunÉ mes pa medio di Kristu, sin tuma piká di hende na kuenta. Anto El a konfia nos ku e mensahe di rekonsiliashon."
2CO,Di Dos Karta Di Pablo Na Korintionan,2 Korintionan,NT,5,20,P'esei ata nos aki komo representante di Kristu; Dios mes ta usa nos pa hasi su apelashon na hende. Nos ta roga boso den nòmber di Kristu: laga Dios rekonsiliá boso kunÉ!
2CO,Di Dos Karta Di Pablo Na Korintionan,2 Korintionan,NT,5,21,"Kristu tabata sin piká, pero Dios a pone nos pikánan riba djE pa asina Dios por aseptá nos komo hustu."
2CO,Di Dos Karta Di Pablo Na Korintionan,2 Korintionan,NT,6,1,Komo kolaboradó di Dios nos ta hasi un apelashon na boso pa no laga e grasia ku boso a haña di Dios resultá enbano.
2CO,Di Dos Karta Di Pablo Na Korintionan,2 Korintionan,NT,6,2,"Pasobra E ta bisa: ‘Na e momento apropiá, Mi a skucha bo orashon; ora e dia di liberashon a yega, Mi a sali pa yuda bo.’ Tende, esaki ta e momento apropiá; awe ta e dia di salbashon!"
2CO,Di Dos Karta Di Pablo Na Korintionan,2 Korintionan,NT,6,3,"Nos no ke hasi nada ku ta ofendé hende, pa nos trabou no haña mal nòmber."
2CO,Di Dos Karta Di Pablo Na Korintionan,2 Korintionan,NT,6,4,"Al kontrario, den tur kos ku nos hasi, nos ta mustra ku nos ta sirbidó di Dios: Ku pasenshi nos a soportá sufrimentu, nesesidat, tribulashon,"
2CO,Di Dos Karta Di Pablo Na Korintionan,2 Korintionan,NT,6,5,"sla, prizòn, disturbio públiko, trabou pisá, falta di soño i hamber."
2CO,Di Dos Karta Di Pablo Na Korintionan,2 Korintionan,NT,6,6,"Nos kondukta tabata ireprochabel; nos a aktua ku komprondementu, pasenshi i bondat; nos a hasi tur esaki pa medio di Spiritu Santu, di amor sinsero,"
2CO,Di Dos Karta Di Pablo Na Korintionan,2 Korintionan,NT,6,7,"e mensahe di bèrdat i e forsa ku Dios ta duna. Nos arma, tantu pa ataká komo pa defendé nos kurpa, ta enserá kumpli ku boluntat di Dios."
2CO,Di Dos Karta Di Pablo Na Korintionan,2 Korintionan,NT,6,8,"Tin bia ta honra nos, otro bia ta ofendé nos; tin bia ta papia malu di nos, otro bia ta gaba nos. Ta trata nos manera ta sakadó di mentira nos ta, pero nos ta papia bèrdat."
2CO,Di Dos Karta Di Pablo Na Korintionan,2 Korintionan,NT,6,9,"Ta trata nos manera hende deskonosí, kaba nos ta bon konosí. Ta hasi komo si fuera nos ta morto, kaba nos ta yen di bida; nos ta haña kastigu, pero nos no ta muri sí!"
2CO,Di Dos Karta Di Pablo Na Korintionan,2 Korintionan,NT,6,10,"Ounke por parse ku nos ta tristu, nos ta kontentu sí; nos por parse pober, pero nos ta enrikesé hopi hende. Ta parse manera nos ta planbarí, pero nos ta poseé tur kos!"
2CO,Di Dos Karta Di Pablo Na Korintionan,2 Korintionan,NT,6,11,"Kerido korintionan, nos a papia palabra kla ku boso; nos a habri nos kurason hanchu hanchu pa boso."
2CO,Di Dos Karta Di Pablo Na Korintionan,2 Korintionan,NT,6,12,"No ta nos a sera nos kurason pa boso, ma ta boso a sera boso kurason pa nos!"
2CO,Di Dos Karta Di Pablo Na Korintionan,2 Korintionan,NT,6,13,Mi ta papia ku boso manera un tata lo a papia ku su yunan: hasi meskos ku nos i habri boso kurason hanchu.
2CO,Di Dos Karta Di Pablo Na Korintionan,2 Korintionan,NT,6,14,"No mara boso mes na hende ku no ta kreyente, pasobra hustisia i maldat no tin nada di aber ku otro tòg? I lus i skuridat por tin relashon ku otro?"
2CO,Di Dos Karta Di Pablo Na Korintionan,2 Korintionan,NT,6,15,"No por tin harmonia entre Kristu ku Belial, ni entre un kreyente ku un no kreyente!"
2CO,Di Dos Karta Di Pablo Na Korintionan,2 Korintionan,NT,6,16,"Tèmpel di Dios no tin nada en komun ku ídolo pagano. Wèl, nos ta tèmpel di e Dios bibu. Dios mes a bisa: ‘Ami lo biba serka nan i lo Mi ta huntu ku nan. Lo Mi ta nan Dios i nan lo ta mi pueblo.’"
2CO,Di Dos Karta Di Pablo Na Korintionan,2 Korintionan,NT,6,17,"P'esei Señor ta bisa: ‘Sali for di nan kompania, alehá boso di nan; no mishi ku nada impuru! I Ami lo aseptá boso."
2CO,Di Dos Karta Di Pablo Na Korintionan,2 Korintionan,NT,6,18,"Ami lo ta un Tata pa boso i boso lo ta mi yu, hòmber i muhé.’ Esei ta loke Señor Todopoderoso ta bisa."
2CO,Di Dos Karta Di Pablo Na Korintionan,2 Korintionan,NT,7,1,"Rumannan stimá, tur e promesanan akí ta pa nos tambe! P'esei antó laga nos purifiká nos di tur kos ku ta hasi nos impuru na alma i kurpa, i laga nos, ku rèspèt pa Dios, dediká nos kompletamente na djE."
2CO,Di Dos Karta Di Pablo Na Korintionan,2 Korintionan,NT,7,2,"Laga un lugá hanchu habrí den boso kurason pa nos, pasobra nos no a perhudiká niun hende ni hasi niun hende daño, ni tampoko a probechá di niun di nan."
2CO,Di Dos Karta Di Pablo Na Korintionan,2 Korintionan,NT,7,3,"No ta pa akusá boso mi ta papia asin'akí! Manera mi a bisa kaba, mi a pega boso na mi kurason; sea ku nos muri òf keda na bida, nos ta keda di otro!"
2CO,Di Dos Karta Di Pablo Na Korintionan,2 Korintionan,NT,7,4,"Mi por papia frankamente ku boso i mi ta hopi orguyoso di boso. No opstante tur tribulashon, mi ta yen di kurashi i mi kurason ta brota di alegria."
2CO,Di Dos Karta Di Pablo Na Korintionan,2 Korintionan,NT,7,5,"Ora nos a yega Masedonia, nos no por a haña trankilidat. Tabatin problema tur kaminda: lucha rònt di nos i miedu den nos mes kurason!"
2CO,Di Dos Karta Di Pablo Na Korintionan,2 Korintionan,NT,7,6,"Pero Dios ku ta kurashá esnan ku ta deskurashá, a kurashá nos ku bishita di Tito."
2CO,Di Dos Karta Di Pablo Na Korintionan,2 Korintionan,NT,7,7,"I no djis pasobra el a bini serka mi, sino tambe pasobra, danki na boso, el a bini ku mashá ánimo. El a konta nos di boso deseo profundo di mira mi, di boso tristesa i di boso zelo pa yuda mi; p'esei awor mi ta mas kontentu ainda."
2CO,Di Dos Karta Di Pablo Na Korintionan,2 Korintionan,NT,7,8,"Ounke e karta ku mi a skibi a hasi boso tristu, mi no tin duele ku mi a skibié! Sí ta asina ku promé a duel mi, ora mi a ripará ku e karta ei a hasi boso tristu, maske tabata pa un poko tempu."
2CO,Di Dos Karta Di Pablo Na Korintionan,2 Korintionan,NT,7,9,"Pero awor akí mi ta sinti mi kontentu! No pasobra mi a hasi boso tristu, sino pasobra boso tristesa a hiba boso na arepentimentu. Boso tabata tristu na un manera ku ta agradá Dios, p'esei nos no a perhudiká boso den nada."
2CO,Di Dos Karta Di Pablo Na Korintionan,2 Korintionan,NT,7,10,Pasobra tristesa ku ta agradá Dios ta hiba na kombershon ku ta trese salbashon i esei no ta duel niun hende! Pero e tristesa netamente humano ta hiba na morto.
2CO,Di Dos Karta Di Pablo Na Korintionan,2 Korintionan,NT,7,11,"Boso tristesa tabata di un manera ku ta agradá Dios i mira e resultado awor! Mira kuantu zelo boso a mustra, kon boso a defendé boso mes i mustra indignashon! Mira boso ansha, boso deseo profundo pa mira mi, boso esfuerso i boso manera di kastigá maldat! Den tur forma boso a demostrá ku boso no tin falta mas den e asuntu akí."
2CO,Di Dos Karta Di Pablo Na Korintionan,2 Korintionan,NT,7,12,"Ke men anto, ounke mi a manda boso e karta, no tabata pa motibu di esun ku a kometé e fayo òf pa esun ku tabata su víktima. Al kontrario, tabata pa mustra boso bon kla, den bista di Dios, kon ansioso boso tabata pa yuda nos."
2CO,Di Dos Karta Di Pablo Na Korintionan,2 Korintionan,NT,7,13,"Anto ta p'esei mes nos ta asina kurashá! Huntu ku e ánimo ku nos a haña serka boso, nos a bira hopi mas kontentu ainda di mira kon felis Tito mes a keda ku boso a trankilis'é."
2CO,Di Dos Karta Di Pablo Na Korintionan,2 Korintionan,NT,7,14,"Mi a broma ku boso serka dje i boso no a laga mi kara na bèrgwensa! Sí, semper nos a papia bèrdat ku boso i loke nos a broma kuné serka Tito, tambe a sali bèrdat!"
2CO,Di Dos Karta Di Pablo Na Korintionan,2 Korintionan,NT,7,15,"Kada be ku Tito kòrda kon boso tur a obedesé su instrukshonnan i kon boso a akoh'é ku un rèspèt profundo, e ta haña mas i mas kariño pa boso."
2CO,Di Dos Karta Di Pablo Na Korintionan,2 Korintionan,NT,7,16,Anto mi ta kontentu ku mi por a konfia kompletamente riba boso!
2CO,Di Dos Karta Di Pablo Na Korintionan,2 Korintionan,NT,8,1,"Awor, rumannan, nos ke pa boso ta na altura di e grasia ku Dios a mustra e iglesianan na Masedonia."
2CO,Di Dos Karta Di Pablo Na Korintionan,2 Korintionan,NT,8,2,"Ounke nan a pasa den prueba pisá, nan tabata mashá kontentu i ounke nan tabata mashá pober, nan kontribushonnan tabata mes generoso ku di hende riku."
2CO,Di Dos Karta Di Pablo Na Korintionan,2 Korintionan,NT,8,3,Mi ta sigurá boso ku nan a duna segun nan forsa i asta riba nan forsa! Di nan mes
2CO,Di Dos Karta Di Pablo Na Korintionan,2 Korintionan,NT,8,4,nan a roga ku mashá insistensia pa nan tambe por duna algu pa yuda e kreyentenan na Hudea.
2CO,Di Dos Karta Di Pablo Na Korintionan,2 Korintionan,NT,8,5,"Nan a duna mas ku loke nos a spera: promé nan a entregá nan mes na Señor i despues na nos, manera Señor mes tabata ke."
2CO,Di Dos Karta Di Pablo Na Korintionan,2 Korintionan,NT,8,6,P'esei nos a pidi Tito pa terminá e obra di karidat akí ku el a kuminsá serka boso.
2CO,Di Dos Karta Di Pablo Na Korintionan,2 Korintionan,NT,8,7,"Boso tin tur kos na abundansia: fe, elokuensia, konosementu, zelo sin límite i nos amor pa boso; p'esei duna na abundansia pa e obra di karidat akí tambe."
2CO,Di Dos Karta Di Pablo Na Korintionan,2 Korintionan,NT,8,8,"No ku mi ke manda riba boso, pero dor di mustra boso kon ansioso otro hende ta pa yuda, mi ke haña sa kon real boso amor ta."
2CO,Di Dos Karta Di Pablo Na Korintionan,2 Korintionan,NT,8,9,"Boso mes sa ku nos Señor Hesu-Kristu, den su bondat, a bira pober pa boso ounke E tabata riku, ya boso por a bira riku pa medio di su pobresa!"
2CO,Di Dos Karta Di Pablo Na Korintionan,2 Korintionan,NT,8,10,Ta un konseho so mi ta duna boso pa boso mes bon. For di aña pasá boso tabatin un plan kaba i boso a kuminsá pon'é den práktika.
2CO,Di Dos Karta Di Pablo Na Korintionan,2 Korintionan,NT,8,11,"Wèl awor terminá e trabou! Sea mes ansioso ku boso tabata dia a plani'é, pa terminá e trabou, segun boso forsa!"
2CO,Di Dos Karta Di Pablo Na Korintionan,2 Korintionan,NT,8,12,"Kaminda tin boluntat pa duna i hende duna segun su forsa, Dios ta aseptá e kontribushon. Dios no ta spera di niun hende pa e duna loke e no tin."
2CO,Di Dos Karta Di Pablo Na Korintionan,2 Korintionan,NT,8,13,No ta intenshon pa boso pasa trabou yudando otro hende; tur kos mester bai a base di igualdat.
2CO,Di Dos Karta Di Pablo Na Korintionan,2 Korintionan,NT,8,14,"Boso ku awor akí tin na abundansia, mester yuda esnan ku ta den nesesidat, pa despues, ora boso ta den nesesidat, esnan ku tin na abundansia por yuda boso. Asina tur dos grupo ta haña un trato igual."
2CO,Di Dos Karta Di Pablo Na Korintionan,2 Korintionan,NT,8,15,"Ta manera Skritura ta bisa: ‘Esun ku a kohe hopi, no tabatin di mas ni esun ku a kohe tiki, no tabatin di ménos.’"
2CO,Di Dos Karta Di Pablo Na Korintionan,2 Korintionan,NT,8,16,Nos ta gradesido na Dios ku El a hasi Tito mes ansioso ku nos pa yuda boso.
2CO,Di Dos Karta Di Pablo Na Korintionan,2 Korintionan,NT,8,17,"No solamente el a aseptá nos petishon, pero e tabata asina ansioso pa yuda boso ku di su propio boluntat e ta bin mira boso."
2CO,Di Dos Karta Di Pablo Na Korintionan,2 Korintionan,NT,8,18,Huntu kuné nos ta manda un ruman ku ta mashá respetá den tur iglesia pa su trabou pa kousa di e bon notisia.
2CO,Di Dos Karta Di Pablo Na Korintionan,2 Korintionan,NT,8,19,Ademas e iglesianan a skoh'é pa biaha huntu ku nos i yuda nos den e obra di karidat ku nos ta hasi pa honra Dios i mustra nos deseo di yuda boso.
2CO,Di Dos Karta Di Pablo Na Korintionan,2 Korintionan,NT,8,20,Asin'akí nos ta spera di evitá kualke sospecho kontra nos pa loke ta trata maneho di e suma grandi di kontribushon.
2CO,Di Dos Karta Di Pablo Na Korintionan,2 Korintionan,NT,8,21,"Nos intenshon ta pa hasi loke ta bon, no solamente den bista di Dios, pero tambe den bista di hende."
2CO,Di Dos Karta Di Pablo Na Korintionan,2 Korintionan,NT,8,22,"Huntu ku nan nos ta manda un otro ruman ku, hopi bia i bou di diferente sirkunstansia, a demostrá di ta un ruman ku ta ansioso pa yuda. I awor ku e tin asina tantu konfiansa den boso, e ta mas ansioso ainda pa yuda."
2CO,Di Dos Karta Di Pablo Na Korintionan,2 Korintionan,NT,8,23,"Pa loke ta trata Tito, e ta mi kompañero i ta kolaborá ku mi pa yuda boso. E otro rumannan ku ta bai huntu kuné, ta representá e iglesianan; nan ta hende ku ta honra Kristu."
2CO,Di Dos Karta Di Pablo Na Korintionan,2 Korintionan,NT,8,24,Mustra nan ku boso ta stima nan pa proba e iglesianan ku ta ku rason nos ta broma ku boso.
2CO,Di Dos Karta Di Pablo Na Korintionan,2 Korintionan,NT,9,1,No ta na nodi pa mi skibi boso tokante yudansa pa e kreyentenan na Hudea.
2CO,Di Dos Karta Di Pablo Na Korintionan,2 Korintionan,NT,9,2,Mi sa ku boso ta dispuesto pa yuda i mi ta broma ku boso serka e hendenan na Masedonia; mi a bisa: ‘E rumannan na Gresia ta kla pa yuda for di aña pasá!’ I boso zelo pa yuda a animá mayoria di e hendenan na Masedonia pa duna un man.
2CO,Di Dos Karta Di Pablo Na Korintionan,2 Korintionan,NT,9,3,"Awor mi ta manda e rumannan akí serka boso pa nos bromamentu ku boso, den e asuntu akí, no resultá enbano. Nos ta manda nan pa enberdat boso pone boso kontribushon kla manera nos a bisa e otronan."
2CO,Di Dos Karta Di Pablo Na Korintionan,2 Korintionan,NT,9,4,"Pasobra si e hendenan di Masedonia bini huntu ku mi i nan haña ku boso no ta kla, esei lo ta un bèrgwensa pa nos ku a konfia den boso — pa no papia mes di e bèrgwensa ku boso mes lo sinti!"
2CO,Di Dos Karta Di Pablo Na Korintionan,2 Korintionan,NT,9,5,"P'esei mi a haña ta nesesario pa pidi e rumannan akí bai serka boso promé ku mi bini, pa yuda boso prepará e kontribushon ku boso mes a primintí. E ora ei lo ta kla ku ta trata di un donashon generoso i no di algu ku a fòrsa boso pa duna."
2CO,Di Dos Karta Di Pablo Na Korintionan,2 Korintionan,NT,9,6,"Kòrda bon, e persona ku sembra tiki, ta kosechá tiki! Anto es ku sembra hopi, ta kosechá hopi!"
2CO,Di Dos Karta Di Pablo Na Korintionan,2 Korintionan,NT,9,7,"Tur hende mester duna di akuerdo ku loke nan a disidí di nan kurason, no tristu òf fòrsá, pasobra Dios gusta hende ku ta duna kontentu!"
2CO,Di Dos Karta Di Pablo Na Korintionan,2 Korintionan,NT,9,8,"I Dios por duna boso tur kos na abundansia, ya semper i den tur sentido boso por tin mas ku sufisiente pa boso mes i pa kontribuí ku tur bon obra."
2CO,Di Dos Karta Di Pablo Na Korintionan,2 Korintionan,NT,9,9,"Manera Skritura ta bisa: ‘E ta un hende ku ta parti ku man lòs pa esnan ku tin mester, e bon ku e ta hasi lo keda pa semper.’"
2CO,Di Dos Karta Di Pablo Na Korintionan,2 Korintionan,NT,9,10,"Dios ku ta proveé simia pa e sembradó sembra kuné i pan pa hende kome, lo duna boso simia ku ta multipliká, ya e bon ku boso ta hasi ta bira un kosecha riku."
2CO,Di Dos Karta Di Pablo Na Korintionan,2 Korintionan,NT,9,11,"Dios ta enrikesé boso den tur kos pa asina boso por ta generoso tur ora. Asina hende lo gradisí Dios pa boso donashon, ku nos ta entregá nan."
2CO,Di Dos Karta Di Pablo Na Korintionan,2 Korintionan,NT,9,12,"Pasobra e yudansa akí no ta sirbi solamente pa yuda e rumannan den nan nesesidat, pero tambe pa hende gradisí Dios mashá hopi mes."
2CO,Di Dos Karta Di Pablo Na Korintionan,2 Korintionan,NT,9,13,"E yudansa ku boso ta duna, ta proba bon kla ku boso ta obedesidu na e bon notisia di Kristu ku boso ta profesá. E yudansa ei i e generosidat ku boso a mustra e rumannan ei i tur otro hende, lo pone hopi hende glorifiká Dios."
2CO,Di Dos Karta Di Pablo Na Korintionan,2 Korintionan,NT,9,14,"Nan lo resa pa boso ku hopi kariño, pasobra Dios a mustra boso su grasia na abundansia."
2CO,Di Dos Karta Di Pablo Na Korintionan,2 Korintionan,NT,9,15,Laga nos gradisí Dios pa su regalo ku no por deskribí ku palabra.
2CO,Di Dos Karta Di Pablo Na Korintionan,2 Korintionan,NT,10,1,"Ami, Pablo, ta hasi un apelashon personal riba boso. Tin papiá ku mi ta mansu ora mi ta serka boso, pero ku mi ta fuerte ora mi ta leu! Wèl, mi ke hasi e siguiente apelashon riba boso den nòmber di Kristu ku ta mansu i bondadoso."
2CO,Di Dos Karta Di Pablo Na Korintionan,2 Korintionan,NT,10,2,"No pone mi aktua ku man fuerte kontra boso, ora mi bin bishitá boso. Pasobra mi ta pensa ku mi por aktua ku tur konfiansa kontra esnan ku ta bisa ku ta motibu humano ta guia nos."
2CO,Di Dos Karta Di Pablo Na Korintionan,2 Korintionan,NT,10,3,"Enberdat, nos ta ser humano sí, pero esei no ke men ku nos ta bringa ku arma di e mundu akí."
2CO,Di Dos Karta Di Pablo Na Korintionan,2 Korintionan,NT,10,4,"E armanan ku nos ta bringa kuné no ta arma humano, pero nan ta kargá ku poder di Dios, kapas pa destruí kualke fòrti! Nos ta tumba argumento falsu"
2CO,Di Dos Karta Di Pablo Na Korintionan,2 Korintionan,NT,10,5,"i kada atake dirigí kontra konosementu di Dios. Nos ta arestá kada pensamentu, pon'é obedesé Kristu."
2CO,Di Dos Karta Di Pablo Na Korintionan,2 Korintionan,NT,10,6,"Anto unabes ku boso mustra ku boso ta obedesé Kristu kompletamente, nos ta kla pa kastigá tur rebeldia."
2CO,Di Dos Karta Di Pablo Na Korintionan,2 Korintionan,NT,10,7,"No pèrdè loke ta bon kla for di bista! Si un hende ta pensa ku e ta pertenesé na Kristu, e mester tene kuenta ku nos tambe ta pertenesé na Kristu!"
2CO,Di Dos Karta Di Pablo Na Korintionan,2 Korintionan,NT,10,8,"Por ta mi a broma un tiki di mas ku e outoridat ku Señor a duna nos, pero mi no tin bèrgwensa! Mi a haña e outoridat ei pa yuda boso krese i no pa kibra boso."
2CO,Di Dos Karta Di Pablo Na Korintionan,2 Korintionan,NT,10,9,Mi no ke duna impreshon ku ta spanta mi ke spanta boso ku mi kartanan.
2CO,Di Dos Karta Di Pablo Na Korintionan,2 Korintionan,NT,10,10,"Tin hende ta bisa: ‘Pablo su kartanan ta mashá fuerte i severo, pero ora e personalmente ta huntu ku nos, e no ta impreshoná nos, ni su palabranan no tin nada aden!’"
2CO,Di Dos Karta Di Pablo Na Korintionan,2 Korintionan,NT,10,11,"Pero esun ku ta papia asina, mester komprondé ku manera nos ta skibi boso ora nos ta leu, asina nos lo aktua ora nos ta serka boso!"
2CO,Di Dos Karta Di Pablo Na Korintionan,2 Korintionan,NT,10,12,"Ta klaro ku nos no ta tribi di pone nos den kategoria di esnan ku ta gaba nan mes ni di kompará nos ku nan. Nan ta bobo, pasobra nan ta midi ku nan mes midí i ta kompará nan mes ku otro."
2CO,Di Dos Karta Di Pablo Na Korintionan,2 Korintionan,NT,10,13,"Pa loke ta trata nos, nos no ta broma pasa midí. Ta Dios ta Esun ku a fiha kon leu nos trabou mester yega i El a pèrmití nos yega serka boso na Korinte."
2CO,Di Dos Karta Di Pablo Na Korintionan,2 Korintionan,NT,10,14,"P'esei nos no a pasa nos límite, ora nos a bini serka boso; pasobra nos tabata esnan promé ku a trese e bon notisia di Kristu serka boso."
2CO,Di Dos Karta Di Pablo Na Korintionan,2 Korintionan,NT,10,15,"Ke men anto ku nos no ta sali for di nos teritorio ni ta broma ku sodó di otro hende, ora nos broma ku boso. Al kontrario, ta nos speransa ku boso fe lo krese i ku nos por tin hopi mas kos di broma kuné, sin pasa e límite ku Dios a fiha pa nos."
2CO,Di Dos Karta Di Pablo Na Korintionan,2 Korintionan,NT,10,16,"E ora ei nos por hiba e bon notisia na lugá muchu mas leu ku kaminda boso ta, sin broma ku trabou ku otro hende a hasi den e teritorio ei."
2CO,Di Dos Karta Di Pablo Na Korintionan,2 Korintionan,NT,10,17,"Pero Skritura ta bisa: ‘Laga esun ku ke broma, broma ku Señor!’"
2CO,Di Dos Karta Di Pablo Na Korintionan,2 Korintionan,NT,10,18,"Pasobra no ta esun ku rekomendá su mes ta ser konsiderá un bon hende, pero esun ku Señor rekomendá."
2CO,Di Dos Karta Di Pablo Na Korintionan,2 Korintionan,NT,11,1,"Mare boso por soportá un poko lokura di mi parti! Sí, soportá mi!"
2CO,Di Dos Karta Di Pablo Na Korintionan,2 Korintionan,NT,11,2,E zelo ku mi ta kuida boso kuné ta bini di Dios mes. Mi a komprometé boso pa kasa ku ún solo hòmber i mi ke hiba boso puru manera un bírgen serka djE; e hòmber ei ta Kristu.
2CO,Di Dos Karta Di Pablo Na Korintionan,2 Korintionan,NT,11,3,"Mi tin miedu ku meskos ku e kolebra a korumpí Eva ku su astusia, boso tambe ta laga korumpí boso i ku boso ta pèrdè boso deboshon sinsero i puru pa Kristu."
2CO,Di Dos Karta Di Pablo Na Korintionan,2 Korintionan,NT,11,4,"Mi ta papia asin'akí ku boso, pasobra si un hende bin prediká un ‘Hesus’, diferente for di Esun ku nos a prediká na boso, boso ta kore asept'é i fásilmente boso ta tuma un spiritu òf mensahe ku ta kompletamente diferente for di Spiritu Santu i e bon notisia ku boso a haña serka nos."
2CO,Di Dos Karta Di Pablo Na Korintionan,2 Korintionan,NT,11,5,Tòg mi no ta mira kiko e ‘superapòstelnan’ ei di boso tin ku ami no tin!
2CO,Di Dos Karta Di Pablo Na Korintionan,2 Korintionan,NT,11,6,"Mi por ta un amatùr ora mi ta papia, pero, manera nos a demostrá boso tur na tur sorto di forma, konosementu sí mi tin!"
2CO,Di Dos Karta Di Pablo Na Korintionan,2 Korintionan,NT,11,7,"Ora mi a anunsiá e bon notisia di Dios na boso, mi no a pidi boso niun kontribushon finansiero. Mi a rebahá mi mes pa hasi boso importante. Kisas ta algu malu mi a hasi?"
2CO,Di Dos Karta Di Pablo Na Korintionan,2 Korintionan,NT,11,8,Pa boso mi a aseptá kontribushon finansiero di e otro iglesianan i ta komo si fuera ta hòrta mi tabata hòrta nan pa por yuda boso!
2CO,Di Dos Karta Di Pablo Na Korintionan,2 Korintionan,NT,11,9,"Tempu mi tabata serka boso, ku mi a haña mi den pèrtá finansiero, mi no a pidi yudansa di niun hende. E rumannan di Masedonia a proveé den tur mi nesesidatnan. Sí, meskos ku mi no tabata un peso pa boso den pasado, lo mi no ta den futuro tampoko!"
2CO,Di Dos Karta Di Pablo Na Korintionan,2 Korintionan,NT,11,10,"Anto mi ta orguyoso di esei, i mes sigur ku e bèrdat di Kristu ta biba den mi, mes sigur ta ku lo mi no laga niun hende na Gresia kita e motibu akí ku mi tin pa broma, fo'i mi."
2CO,Di Dos Karta Di Pablo Na Korintionan,2 Korintionan,NT,11,11,"Di kon mi ta papia asina? Ta pasobra mi no ta stima boso? Nò, Dios mes sa ku mi ta stima boso!"
2CO,Di Dos Karta Di Pablo Na Korintionan,2 Korintionan,NT,11,12,"Lo mi sigui hasi loke mi ta hasiendo awor akí, ya e ‘superapòstelnan’ ei no ta haña niun motibu pa broma ku nan ta apòstel meskos ku nos."
2CO,Di Dos Karta Di Pablo Na Korintionan,2 Korintionan,NT,11,13,E hendenan ei no ta apòstel berdadero; nan ta apòstel falsu ku ta gaña hende i ta presentá nan mes komo berdadero apòstel di Kristu.
2CO,Di Dos Karta Di Pablo Na Korintionan,2 Korintionan,NT,11,14,Nada straño! Asta satanas ta presentá su mes komo angel di lus.
2CO,Di Dos Karta Di Pablo Na Korintionan,2 Korintionan,NT,11,15,P'esei anto no ta nada ekstraordinario ku su sirbidónan ta presentá nan mes komo sirbidó di hustisia. Finalmente nan lo haña e kastigu ku nan meresé pa nan aktonan.
2CO,Di Dos Karta Di Pablo Na Korintionan,2 Korintionan,NT,11,16,"Mi ta ripití: niun hende no mester mira mi pa hende loko. Pero si boso hasié tòg, laga mi sigui hasi manera ta hende loko mi ta i broma un poko."
2CO,Di Dos Karta Di Pablo Na Korintionan,2 Korintionan,NT,11,17,"Loke mi ta bai bisa boso, mi no ta bisa komo sirbidó di Señor, pero mi ta papia manera un hende loko ku ta kere ku e por broma ku su mes kosnan."
2CO,Di Dos Karta Di Pablo Na Korintionan,2 Korintionan,NT,11,18,"Ya ku tin asina hopi hende ta broma djis pa motibu humano, mi tambe ta hasié."
2CO,Di Dos Karta Di Pablo Na Korintionan,2 Korintionan,NT,11,19,"Boso mes ku ta pretendé di ta asina sabí, ta soportá hende loko ku mashá grasia!"
2CO,Di Dos Karta Di Pablo Na Korintionan,2 Korintionan,NT,11,20,"Meskos asina boso ta soportá esnan ku ta trata boso manera katibu, abusá di boso, tuma boso hasi kèns, menospresiá boso i bòfta boso den boso kara."
2CO,Di Dos Karta Di Pablo Na Korintionan,2 Korintionan,NT,11,21,"Ku bèrgwensa mi tin ku atmití ku enberdat ami sí tabata muchu débil pa trata hende di e forma ei! Pero awor laga mi papia manera hende loko: si tin hende ku por broma ku sierto kos, mi tambe por!"
2CO,Di Dos Karta Di Pablo Na Korintionan,2 Korintionan,NT,11,22,Nan ta hebreo? Mi tambe! Nan ta israelita? Mi tambe! Nan ta desendiente di Abraham? Mi tambe!
2CO,Di Dos Karta Di Pablo Na Korintionan,2 Korintionan,NT,11,23,"Nan ta sirbidó di Kristu? Awor sí mi ta papia manera hende loko mes: mi ta mas sirbidó di Kristu ku nan! Mi a traha mas duru, pasa mas tempu den prizòn, haña mas sla i haña mi hopi bia den peliger di morto!"
2CO,Di Dos Karta Di Pablo Na Korintionan,2 Korintionan,NT,11,24,"Sinku bia e hudiunan a duna mi e kastigu di 39 sla ku karbachi.,"
2CO,Di Dos Karta Di Pablo Na Korintionan,2 Korintionan,NT,11,25,Tres bia e romanonan a duna mi un halá di sota; un bia hende a piedra mi. Tres bia mi a haña mi den un situashon ku barku a kibra i un bia mi a pasa un dia i un anochi riba laman ganchu.
2CO,Di Dos Karta Di Pablo Na Korintionan,2 Korintionan,NT,11,26,"Mi a pasa den hopi peliger durante mi tantísimo biahenan, esta peliger di riu, di ladron, di parti di mi mes kompatriotanan hudiu i hende no hudiu. Tabatin peliger den siudat, den lugá solitario, riba laman i di parti di ruman falsu."
2CO,Di Dos Karta Di Pablo Na Korintionan,2 Korintionan,NT,11,27,"Mi mester a traha duru i soda; hopi bia mi a keda sin drumi. Mi a sufri hamber i set; hopi bia mi a keda sin kome, sin un dak riba mi kabes i sin sufisiente paña pa mi bisti."
2CO,Di Dos Karta Di Pablo Na Korintionan,2 Korintionan,NT,11,28,"Anto aparte di tur otro kos, mi tin e peso diario di preokupashon pa e iglesianan."
2CO,Di Dos Karta Di Pablo Na Korintionan,2 Korintionan,NT,11,29,Ken ta sinti su mes suak sin ku ami tambe ta sinti suak huntu kuné? Ken ta kai den piká sin ku esei preokupá mi?
2CO,Di Dos Karta Di Pablo Na Korintionan,2 Korintionan,NT,11,30,"Si ta broma mi mester broma, mi ta hasié ku loke ta demostrá mi debilidat!"
2CO,Di Dos Karta Di Pablo Na Korintionan,2 Korintionan,NT,11,31,Dios i Tata di nos Señor Hesus sa ku mi no ta gaña; bendishoná ta su nòmber pa semper.
2CO,Di Dos Karta Di Pablo Na Korintionan,2 Korintionan,NT,11,32,"A sosodé un bia ku e gobernador na Damasko, ku tabata bou di Rei Aretas, a pone guardia na porta di siudat pa arestá mi."
2CO,Di Dos Karta Di Pablo Na Korintionan,2 Korintionan,NT,11,33,"Pero algun hende a laga mi baha den un makutu, via di un bentana ku tabatin den muraya di siudat i asina mi a skapa di su gara."
2CO,Di Dos Karta Di Pablo Na Korintionan,2 Korintionan,NT,12,1,"Bromamentu no tin niun balor, pero ya komo ta nesesario pa hasié, mi ta papia di e vishon- i revelashonnan ku Señor a duna."
2CO,Di Dos Karta Di Pablo Na Korintionan,2 Korintionan,NT,12,2,Mi konosé un siguidó di Kristu ku dieskuater aña pasá a keda tumá serka Dios den e shelu di mas altu. Mi no sa si esaki a pasa di bèrdat òf den un vishon; Dios so sa.
2CO,Di Dos Karta Di Pablo Na Korintionan,2 Korintionan,NT,12,3,Mi sa sí ku e hòmber akí a keda tumá den paraiso i mi ta ripití ku mi no sa si ta algu ku a pasa di bèrdat òf den un vishon; Dios so sa esei. Aya den paraiso el a tende kos ku no ta posibel pa ripití ni ta pèrmití pa un ser humano papia.
2CO,Di Dos Karta Di Pablo Na Korintionan,2 Korintionan,NT,12,5,"Lo mi broma tokante e hòmber akí, pero lo mi no broma tokante mi mes, ku eksepshon di e kosnan ku ta demostrá mi debilidat."
2CO,Di Dos Karta Di Pablo Na Korintionan,2 Korintionan,NT,12,6,"Si mi ker a broma, lo mi no tabata loko, pasobra lo mi a papia bèrdat. Pero mi no ke hasié pa hende no pensa mas di mi ku loke nan por mira òf tende di mi,"
2CO,Di Dos Karta Di Pablo Na Korintionan,2 Korintionan,NT,12,7,"sigur no a base di revelashon ekstraordinario! Pero pa evitá ku mi ta bira orguyoso, Dios a duna mi un sufrimentu, ku ta manera sumpiña hinká den mi kurpa: un mensahero di satanas tin mag di maltratá mi, ya mi no ta bira orguyoso."
2CO,Di Dos Karta Di Pablo Na Korintionan,2 Korintionan,NT,12,8,"Tres bia mi a resa pidi Señor pa e sumpiña akí kita for di mi,"
2CO,Di Dos Karta Di Pablo Na Korintionan,2 Korintionan,NT,12,9,"pero Señor a bisa mi: ‘E grasia ku Mi ta duna bo ta sufisiente, pasobra den bo debilidat mi poder ta sali mas na kla.’ P'esei antó mi ta broma mas ainda ku mi debilidat, pasobra asina Kristu su forsa ta manifestá den mi."
2CO,Di Dos Karta Di Pablo Na Korintionan,2 Korintionan,NT,12,10,"Sí, p'esei mi ta kontentu ku debilidat, maltrato, nesesidat, persekushon i tribulashon pa kousa di Kristu. Pasobra ta ora mi ta débil, ta e ora ei mi ta fuerte."
2CO,Di Dos Karta Di Pablo Na Korintionan,2 Korintionan,NT,12,11,"Mi a hasi kos di hende loko, pero ta boso mes a fòrsa mi aktua asina. Ta boso mester papia bon di mi, pasobra maske tabata bèrdat ku mi no ta nada mes, e ‘superapòstelnan’ di boso ei no tin nada ku ami no tin!"
2CO,Di Dos Karta Di Pablo Na Korintionan,2 Korintionan,NT,12,12,"Ku tur pasenshi mi a demostrá boso ku mi ta un apòstel: mi a hasi milager, señal milagroso i maravia serka boso."
2CO,Di Dos Karta Di Pablo Na Korintionan,2 Korintionan,NT,12,13,Den ún kos so mi a trata boso ménos bon ku e otro iglesianan: mi no tabata un peso finansiero pa boso! Pordoná mi e ofensa ei!
2CO,Di Dos Karta Di Pablo Na Korintionan,2 Korintionan,NT,12,14,"Mi ta preparando pa bin bishitá boso pa di tres bia i e bia akí tampoko lo mi no pone un peso finansiero riba boso. Ta boso mi ke i no boso plaka! Ademas no ta yu mester spar pa nan mayornan, pero mayornan pa nan yunan."
2CO,Di Dos Karta Di Pablo Na Korintionan,2 Korintionan,NT,12,15,"I ku gustu ami lo gasta tur loke mi tin; sí, lo mi duna asta mi mes pa boso. Miéntras mi amor pa boso ta krese mas i mas, boso amor pa mi ta birando ménos?"
2CO,Di Dos Karta Di Pablo Na Korintionan,2 Korintionan,NT,12,16,Boso sa ku mi no tabata un peso finansiero pa boso. Pero hende por bisa ku mi ta un cha tiger ku di un forma astuto ta chika plaka fo'i boso.
2CO,Di Dos Karta Di Pablo Na Korintionan,2 Korintionan,NT,12,17,Akaso mi a probechá di boso pa medio di ún di e hendenan ku mi a manda serka boso?
2CO,Di Dos Karta Di Pablo Na Korintionan,2 Korintionan,NT,12,18,Mi a hasi un apelashon serio riba Tito pa e bai serka boso i mi a manda e otro ruman kuné. Por ta Tito a probechá di boso? Akaso Tito no ta un hende ku ta pensa i aktua meskos ku mi?
2CO,Di Dos Karta Di Pablo Na Korintionan,2 Korintionan,NT,12,19,"Mashá ora boso lo ta pensa ku ta purba nos ta purba defendé nos mes dilanti di boso. No ta asina; nos ta papia den presensia di Dios, manera hende ku ta pertenesé na Kristu i tur kos ku nos hasi, mi rumannan stimá, ta pa yuda boso krese."
2CO,Di Dos Karta Di Pablo Na Korintionan,2 Korintionan,NT,12,20,"Mi tin miedu ku ora mi bin bishitá boso, lo mi no enkontrá boso manera mi tin gana di mira boso i ku boso lo haña mi un hende diferente for di loke boso a spera. Mi tin miedu di pleitu, envidia, rabiamentu, egoismo, papiamentu riba hende, redu, arogansia i situashon desordená."
2CO,Di Dos Karta Di Pablo Na Korintionan,2 Korintionan,NT,12,21,"Tambe mi ta teme ku ora mi bini, mi Dios lo bolbe humiliá mi dilanti di boso i ku lo mi mester yora pa tur esnan ku ya pa un tempu kaba ta biba den piká i ku no a bira lomba pa un bida parotin, pa inmoralidat i pashon."
2CO,Di Dos Karta Di Pablo Na Korintionan,2 Korintionan,NT,13,1,Esaki ta di tres bia ku mi ta bin bishitá boso. Skritura ta bisa: ‘Tur asuntu por keda konfirmá pa testimonio di dos òf mas testigu.’
2CO,Di Dos Karta Di Pablo Na Korintionan,2 Korintionan,NT,13,2,"Wèl, awor ku mi ta leu, mi ke bolbe bisa esnan ku ta biba den piká i tur e otronan tambe loke mi a bisa un bia kaba: ‘E siguiente bia ku mi bini, niun hende no ta skapa nan kastigu!’"
2CO,Di Dos Karta Di Pablo Na Korintionan,2 Korintionan,NT,13,3,"Asina boso lo haña e prueba ku boso ke mira, esta ku Kristu ta papia pa medio di mi. E no ta trata boso na un manera débil, pero E ta mustra su forsa pa medio di nos."
2CO,Di Dos Karta Di Pablo Na Korintionan,2 Korintionan,NT,13,4,"Pasobra ora ku a krusifiká Hesus, E tabata débil, pero E ta biba pa medio di poder di Dios. Nos tambe ta débil huntu kunÉ, pero boso lo ripará ku nos ta biba huntu kunÉ pa medio di poder di Dios."
2CO,Di Dos Karta Di Pablo Na Korintionan,2 Korintionan,NT,13,5,"Saminá boso mes i husga si boso ta biba den fe. Boso sa tòg ku Kristu ta biba den boso? Si boso no sa esei, boso a faya den e prueba."
2CO,Di Dos Karta Di Pablo Na Korintionan,2 Korintionan,NT,13,6,Mi ta konfia ku boso lo sa ku nos sí a pasa e prueba ku éksito.
2CO,Di Dos Karta Di Pablo Na Korintionan,2 Korintionan,NT,13,7,"Nos ta resa na Dios pa boso no hasi nada malu; nos no ta hasié pa mustra ku nos a pasa e prueba ku éksito, pero pa boso mes hasi loke ta korekto, ounke por parse ku nos a faya."
2CO,Di Dos Karta Di Pablo Na Korintionan,2 Korintionan,NT,13,8,"Pasobra nos no por hasi nada ku ta bai kontra bèrdat, solamente loke ta na fabor di bèrdat."
2CO,Di Dos Karta Di Pablo Na Korintionan,2 Korintionan,NT,13,9,"Nos ta kontentu ora nos ta débil, basta boso sí ta fuerte. I tambe nos ta resa pa tur loke ta malu serka boso por drecha."
2CO,Di Dos Karta Di Pablo Na Korintionan,2 Korintionan,NT,13,10,"P'esei mi ta skibi esaki miéntras mi ta leu fo'i boso, pa ora mi bini serka boso, mi no haña mi obligá di usa mi outoridat na un manera duru ku boso. Señor a duna mi e outoridat ei pa yuda hende krese i no pa kibra nan."
2CO,Di Dos Karta Di Pablo Na Korintionan,2 Korintionan,NT,13,11,"Finalmente, rumannan, sea kontentu, hasi esfuerso pa alkansá perfekshon, tuma mi palabranan di enkurashamentu na serio, sea ún di pensamentu i biba na pas. I e Dios di amor i pas lo ta ku boso."
2CO,Di Dos Karta Di Pablo Na Korintionan,2 Korintionan,NT,13,12,Kumindá otro ku un sunchi santu.
2CO,Di Dos Karta Di Pablo Na Korintionan,2 Korintionan,NT,13,13,Tur e rumannan den fe ta manda kumindamentu pa boso.
2CO,Di Dos Karta Di Pablo Na Korintionan,2 Korintionan,NT,13,14,"Grasia di Señor Hesu-Kristu, amor di Dios i e komunion ku Spiritu Santu ta duna sea ku boso tur."
GAL,Karta Di Pablo Na Galatanan,Galatanan,NT,1,1,"Esaki ta karta di mi, Pablo, apòstel no nombrá ni mandá dor di hende, sino dor di Hesu-Kristu i Dios Tata ku a lant'É for di morto. Ami ku tur e rumannan ku ta huntu ku mi ta kumindá e iglesianan den region di Galasia."
GAL,Karta Di Pablo Na Galatanan,Galatanan,NT,1,3,Dios nos Tata i Señor Hesu-Kristu mustra boso su bondat i duna boso pas.
GAL,Karta Di Pablo Na Galatanan,Galatanan,NT,1,4,"Segun boluntat di nos Dios i Tata, Hesu-Kristu a entregá su mes bida pa nos pikánan pa libra nos di e era akí ku ta dominá pa maldat."
GAL,Karta Di Pablo Na Galatanan,Galatanan,NT,1,5,Gloria na Dios pa semper i semper! Amèn.
GAL,Karta Di Pablo Na Galatanan,Galatanan,NT,1,6,Mi a keda hopi asombrá ku den korto tempu asina ya boso a bandoná e Dios ku a yama boso pa medio di e grasia ku ta bini dor di Kristu. Boso a bandon'É pa sigui un otro supuesto evangelio.
GAL,Karta Di Pablo Na Galatanan,Galatanan,NT,1,7,En realidat no tin otro evangelio. Loke ta pasa ta ku tin algun hende ta bruha boso i ta trata di kambia e evangelio tokante Kristu.
GAL,Karta Di Pablo Na Galatanan,Galatanan,NT,1,8,"Pero asta si nos mes òf un angel for di shelu prediká un otro evangelio na boso, diferente for di esun ku nos a prediká kaba, maldishon di Dios kai riba dje!"
GAL,Karta Di Pablo Na Galatanan,Galatanan,NT,1,9,"Mi a bisa un be kaba i awor mi ta ripití: Si kualke hende mester prediká un evangelio ku ta diferente for di esun ku boso a aseptá, maldishon di Dios kai riba dje!"
GAL,Karta Di Pablo Na Galatanan,Galatanan,NT,1,10,"Ta aprobashon di hende mi ta buska? Nò, ta aprobashon di Dios! Ta popular mi ke ta den bista di hende? Nò, si tabata asina, lo mi no tabata sirbidó di Kristu."
GAL,Karta Di Pablo Na Galatanan,Galatanan,NT,1,11,"Laga mi pone na boso konosementu rumannan, ku e evangelio ku mi a prediká no ta algu ku hende a inventá."
GAL,Karta Di Pablo Na Galatanan,Galatanan,NT,1,12,"Mi no a risibí e bon notisia akí di hende ni niun hende no a siña mi e, sino mi a hañ'é pa medio di un revelashon di Hesu-Kristu."
GAL,Karta Di Pablo Na Galatanan,Galatanan,NT,1,13,Boso a tende tòg kon mi tabata biba tempu mi tabata sigui religion hudiu; sin mizerikòrdia mi tabata persiguí iglesia di Dios i tabata buska pa destruyé.
GAL,Karta Di Pablo Na Galatanan,Galatanan,NT,1,14,"Den religion hudiu mi tabata progresá mas ku hopi otro hudiu di mi mes edat den siguimentu di e tradishonnan di mi antepasadonan, pasobra mi tabata mas zeloso ku nan tur."
GAL,Karta Di Pablo Na Galatanan,Galatanan,NT,1,15,"Pero Dios ku a skohe mi i ku den su bondat a yama mi, a hiba di gustu di revelá su Yu den mi bida. El a hasié pa mi prediká e evangelio tokante dj'E na esnan no hudiu. Ora esaki a sosodé, mi no a kore pidi niun hende konseho."
GAL,Karta Di Pablo Na Galatanan,Galatanan,NT,1,17,"Tampoko mi no a kohe kaminda pa Herusalèm bai serka esnan ku tabata apòstel promé ku mi, pero mi a bai Arabia i despues Damasko bèk."
GAL,Karta Di Pablo Na Galatanan,Galatanan,NT,1,18,Tres aña despues mi a bai Herusalèm pa sera konosí ku Kefas i a keda diessinku dia serka dje.
GAL,Karta Di Pablo Na Galatanan,Galatanan,NT,1,19,"Mi no a mira niun otro apòstel sino Hakobo, ruman di Señor."
GAL,Karta Di Pablo Na Galatanan,Galatanan,NT,1,20,Dilanti di Dios mi ta sigurá boso ku loke mi ta skibi ta bèrdat!
GAL,Karta Di Pablo Na Galatanan,Galatanan,NT,1,21,Despues mi a bai bishitá algun region na Siria i Silisia.
GAL,Karta Di Pablo Na Galatanan,Galatanan,NT,1,22,Pero e rumannan den Kristu di e iglesianan na Hudea sí no tabata konosé mi personalmente.
GAL,Karta Di Pablo Na Galatanan,Galatanan,NT,1,23,"Tende nan a tende hende bisa: ‘Ántes e hòmber akí tabata persiguí nos, i awor at'é ta prediká e mesun fe ku e ker a destruí!’"
GAL,Karta Di Pablo Na Galatanan,Galatanan,NT,1,24,Anto e ora ei nan tabata alabá Dios pa loke a sosodé ku mi.
GAL,Karta Di Pablo Na Galatanan,Galatanan,NT,2,1,Dieskuater aña despues mi a bolbe bai Herusalèm ku Barnabas i mi a hiba Tito tambe huntu ku mi.
GAL,Karta Di Pablo Na Galatanan,Galatanan,NT,2,2,"Mi a bai pasobra Dios a indiká mi esei. I den un reunion privá ku esnan konsiderá kabes di iglesia na Herusalèm, mi a splika kontenido di e bon notisia ku mi ta prediká na esnan no hudiu. Mi a hasi esei pa mi sa si mi trabou, sea den pasado òf presente, no ta enbano."
GAL,Karta Di Pablo Na Galatanan,Galatanan,NT,2,3,"Anto ounke mi kompañero Tito no ta hudiu, e lidernan no a fòrs'é pa laga sirkunsidá su mes."
GAL,Karta Di Pablo Na Galatanan,Galatanan,NT,2,4,"Preshon pa sirkunsidá Tito a bini di otro hende, ku ta pretendé di ta nos ruman; nan a infiltrá meimei di nos pa spioná e libertat ku nos tin den Kristu-Hesus. Nan ker a hasi nos katibu atrobe,"
GAL,Karta Di Pablo Na Galatanan,Galatanan,NT,2,5,"pero niun momento so nos no a baha kabes pa nan, ya e bèrdat di e bon notisia por a keda konservá pa boso."
GAL,Karta Di Pablo Na Galatanan,Galatanan,NT,2,6,"Esnan konsiderá di ta lider mes no a duna niun komentario. — Mi ta papia di ‘konsiderá’, pasobra pa mi no ta hasi diferensia si nan ta lider òf nò; Dios no ta husga segun aparensia di hende. —"
GAL,Karta Di Pablo Na Galatanan,Galatanan,NT,2,7,"Nan no a bisa nada, al kontrario, nan a mira ku Dios a duna ami e tarea pa prediká e bon notisia na esnan no hudiu, meskos ku El a duna Pedro e tarea pa prediká na esnan hudiu."
GAL,Karta Di Pablo Na Galatanan,Galatanan,NT,2,8,Pasobra e mesun Dios ku a hasi mi apòstel pa esnan no hudiu a hasi Pedro apòstel pa esnan hudiu.
GAL,Karta Di Pablo Na Galatanan,Galatanan,NT,2,9,"Hakobo, Kefas i Huan, konsiderá di ta pilá di iglesia, a rekonosé ku Dios a duna mi e tarea spesial akí i nan a duna ami i Barnabas man komo muestra ku nan ta solidario ku nos. Nos a palabrá ku nos lo traha serka esnan no hudiu i nan serka esnan hudiu."
GAL,Karta Di Pablo Na Galatanan,Galatanan,NT,2,10,Loke nan a pidi nos sí ta pa kòrda riba e hudiunan den nesesidat i esei ta nèt loke mi mes semper a tene kuenta kuné.
GAL,Karta Di Pablo Na Galatanan,Galatanan,NT,2,11,"Pero un dia ku Kefas a bini Antiokia, mi a haña mi ta skual e den su kara, pasobra el a hasi algu robes."
GAL,Karta Di Pablo Na Galatanan,Galatanan,NT,2,12,"Promé ku algun hende di Hakobo a bini einan, e tabatin kustumber di kome bon bon huntu ku e no hudiunan. Pero ora e hendenan ei a yega, el a kita pia pokopoko for di e no hudiunan te stòp di kome huntu ku nan. E tabatin miedu di esnan ku ta propagá ku kreyente no hudiu tambe mester ta sirkunsidá."
GAL,Karta Di Pablo Na Galatanan,Galatanan,NT,2,13,E otro hudiunan kreyente tambe a djòin Kefas den e hipokresia akí. Kos a bai asina leu ku asta Barnabas mes tambe a laga nan influensi'é i a hasi meskos.
GAL,Karta Di Pablo Na Galatanan,Galatanan,NT,2,14,"Pero ora mi a ripará ku nan no tabata komportá nan den un forma korekto, ku ta kuadra ku bèrdat di e bon notisia, mi a bisa Kefas dilanti di tur hende: ‘Abo, ku ta hudiu mes, a bini ta biba segun kustumber no hudiu! Anto pakiko bo ke obligá esnan ku no ta hudiu sí biba segun kustumber hudiu?"
GAL,Karta Di Pablo Na Galatanan,Galatanan,NT,2,15,Mi ku bo ta hudiu di nasementu i no e asina yama “pekadónan no hudiu”.
GAL,Karta Di Pablo Na Galatanan,Galatanan,NT,2,16,"Sinembargo nos ta konsiente ku Dios no ta aseptá niun hende komo hustu pasobra nan ta kumpli ku lei, sino pa medio di fe den Hesu-Kristu., P'esei nos mes tambe a kere den Kristu-Hesus, pa Dios aseptá nos komo hustu pa medio di fe den Kristu i no pa medio di lei. Pasobra Dios no ta aseptá niun hende komo hustu dor ku el a kumpli ku lei."
GAL,Karta Di Pablo Na Galatanan,Galatanan,NT,2,17,"Sinembargo, si den nos búskeda pa Dios aseptá nos komo hustu pa medio di Kristu, resultá ku nos tambe ta pekadó, meskos ku esnan no hudiu, esei ta nifiká ku siguimentu di Kristu ta promové piká? Klaro ku nò!"
GAL,Karta Di Pablo Na Galatanan,Galatanan,NT,2,18,"Al kontrario, mi mes lo tabata kulpabel di kibra Lei, si mi ta laga algu ku no ta bálido mas, bolbe na vigor."
GAL,Karta Di Pablo Na Galatanan,Galatanan,NT,2,19,"Pasobra ami, ku tabata bou di Lei, a muri pa Lei pa asina mi biba pa Dios. Mi a keda krusifiká huntu ku Kristu"
GAL,Karta Di Pablo Na Galatanan,Galatanan,NT,2,20,"i ya no ta ami mes ta biba, pero ta Kristu ta biba den mi. E bida ku mi ta biba awor akí den e kurpa akí, mi ta biba pa medio di fe den Yu di Dios, ku a mustra mi su amor i a entregá su bida pa mi."
GAL,Karta Di Pablo Na Galatanan,Galatanan,NT,2,21,"Mi no ta rechasá grasia di Dios! Pasobra si kumplimentu ku lei di Moises tabata pone ku Dios ta aseptá hende komo hustu, Kristu lo a muri enbano!’"
GAL,Karta Di Pablo Na Galatanan,Galatanan,NT,3,1,"Esta bobo boso ta, galatanan! Ta ken a blèndu boso asina? Anto mira kon mi a duna boso un deskripshon bon kla di Hesu-Kristu komo Esun krusifiká!"
GAL,Karta Di Pablo Na Galatanan,Galatanan,NT,3,2,Un kos so mi ke puntra boso: Boso a risibí Spiritu Santu dor di kumpli ku Lei di Moises òf dor di kere den e bon notisia ora boso a tend'é?
GAL,Karta Di Pablo Na Galatanan,Galatanan,NT,3,3,"Kon boso por ta bobo asina? Boso a kuminsá ku forsa di Spiritu Santu, anto awor boso ke perfekshoná boso mes dor di boso mes forsa?"
GAL,Karta Di Pablo Na Galatanan,Galatanan,NT,3,4,Ta pòrnada Spiritu Santu a laga boso eksperensiá hopi kos bon asina? Ohalá ku nò!
GAL,Karta Di Pablo Na Galatanan,Galatanan,NT,3,5,Ta pakiko Dios ta duna boso Spiritu Santu i laga milager sosodé serka boso? Pasobra boso a kumpli ku Lei di Moises òf pasobra boso a kere den e bon notisia ora boso a tend'é?
GAL,Karta Di Pablo Na Galatanan,Galatanan,NT,3,6,Tuma Abraham komo ehèmpel. El a kere Dios i Dios a asept'é komo hustu.
GAL,Karta Di Pablo Na Galatanan,Galatanan,NT,3,7,P'esei boso mester realisá ku ta esnan ku ta kere Dios ta desendiente di Abraham.
GAL,Karta Di Pablo Na Galatanan,Galatanan,NT,3,8,Skritura a tene kuenta di antemano ku e echo ku Dios lo bai aseptá no hudiu pa medio di fe. Ta p'esei Skritura a anunsiá e bon notisia akí na Abraham di antemano: ‘Tur pueblo di mundu lo ta bendishoná pa medio di bo.’
GAL,Karta Di Pablo Na Galatanan,Galatanan,NT,3,9,"Asina antó, esnan ku kere lo ta bendishoná huntu ku Abraham, esun ku a kere Dios."
GAL,Karta Di Pablo Na Galatanan,Galatanan,NT,3,10,"Pasobra tur esnan ku ta konfia riba Lei di Moises pa haña salbashon ta maldishoná, ya ku Skritura ta bisa: ‘Maldishoná ta esun ku no ta kumpli fielmente ku tur loke ta den buki di Lei.’"
GAL,Karta Di Pablo Na Galatanan,Galatanan,NT,3,11,"Ke men antó, ta bon kla ku Dios no ta aseptá niun hende, pa motibu ku e ta kumpli ku Lei, ya ku Skritura ta bisa: ‘E hende ku pa medio di fe ta hustu den bista di Dios, lo biba.’"
GAL,Karta Di Pablo Na Galatanan,Galatanan,NT,3,12,"Pero serka Lei no ta fe ta importante, pero práktika di e mandamentunan, pasobra tin skibí: ‘Esun ku praktiká nan, lo biba dor di nan.’"
GAL,Karta Di Pablo Na Galatanan,Galatanan,NT,3,13,"Kristu a reskatá nos di e maldishon ku Lei di Moises ta trese dor di bira un maldishon pa nos motibu. El a bira un maldishon, pasobra Skritura ta bisa: ‘Maldishoná ta tur esnan ku muri kologá na un palu.’"
GAL,Karta Di Pablo Na Galatanan,Galatanan,NT,3,14,"Esaki a sosodé pa e bendishon ku Abraham a risibí alkansá esnan ku no ta hudiu tambe, pa medio di Kristu-Hesus. Asina nos tur, pa medio di fe, ta risibí Spiritu Santu ku Dios a primintí nos."
GAL,Karta Di Pablo Na Galatanan,Galatanan,NT,3,15,"Rumannan, mi ta bai duna boso un komparashon for di bida diario. Ora un hende sera un kontrakt i pone su firma bou di dje, niun hende no por anul'é òf pone algu aserka."
GAL,Karta Di Pablo Na Galatanan,Galatanan,NT,3,16,"Wèl, Dios a hasi su promesanan na Abraham i su desendiente. Skritura no ta papia di desendientenan; tin skibí: ‘bo desendiente’,, esta Kristu."
GAL,Karta Di Pablo Na Galatanan,Galatanan,NT,3,17,"Mi ke men lo siguiente: Dios ya a sera un aliansa ku Abraham i a primintí di keda fiel na e aliansa ei. P'esei Lei di Moises, ku a bini 430 aña despues, no por a anulá e aliansa ei i kanselá e promesa ku Dios a hasi Abraham."
GAL,Karta Di Pablo Na Galatanan,Galatanan,NT,3,18,"Pues si e benefisionan ku Dios a primintí tabata dependé di Lei di Moises, nan lo no tabata dependé di e promesa. Pero Dios a duna Abraham e benefisionan ei gratuitamente pa medio di e promesa."
GAL,Karta Di Pablo Na Galatanan,Galatanan,NT,3,19,"Pakiko Lei di Moises ta sirbi antó? El a bini pa hasi hende su desobediensia na Dios evidente; e tabata na vigor te ora esun ‘desendiente’ pa kende e promesa tabata destiná, a bini. Dios a duna Lei pa medio di angel i Moises a sirbi komo mediadó entre Dios i e pueblo."
GAL,Karta Di Pablo Na Galatanan,Galatanan,NT,3,20,Pero no tin mester di un mediadó ora ta trata di un persona so i den e kaso akí Dios ta ún so!
GAL,Karta Di Pablo Na Galatanan,Galatanan,NT,3,21,"Ke men antó ku Lei di Moises ta bai kontra e promesanan di Dios? Apsolutamente ku nò! Pasobra si tabata asina ku Dios a duna Lei pa hende por haña bida, e ora ei enberdat ta pa medio di Lei Dios lo a aseptá hende komo hustu!"
GAL,Karta Di Pablo Na Galatanan,Galatanan,NT,3,22,"Pero manera Skritura ta bisa: nos tur ta biba bou di dominio di piká, ya asina e promesa hasí pa Dios a base di fe den Hesu-Kristu, por konta pa esnan ku ta kere."
GAL,Karta Di Pablo Na Galatanan,Galatanan,NT,3,23,"Ántes, promé ku nos ku ta hudiu a bini na fe, Lei di Moises tabatin nos prezu, miéntras nos tabata warda riba revelashon di fieldat di Hesu-Kristu."
GAL,Karta Di Pablo Na Galatanan,Galatanan,NT,3,24,"Anto Lei tabata pa nos manera un yaya ku ta kuida mucha, te ora Kristu a bini pa Dios por a aseptá nos komo hustu pa medio di fe."
GAL,Karta Di Pablo Na Galatanan,Galatanan,NT,3,25,"Pero awor ku e bon notisia di salbashon pa medio di fe a bini, nos no ta bou di enkargo di e yaya ku yama Lei mas!"
GAL,Karta Di Pablo Na Galatanan,Galatanan,NT,3,26,"Boso tur ta yu di Dios pa medio di fe den Kristu-Hesus,"
GAL,Karta Di Pablo Na Galatanan,Galatanan,NT,3,27,"pasobra ora boso a uni ku Kristu pa medio di boutismo, boso a keda bistí ku Kristu."
GAL,Karta Di Pablo Na Galatanan,Galatanan,NT,3,28,"Awor no tin kuenta di hudiu òf no hudiu, katibu òf hende liber, hende hòmber òf hende muhé, pasobra boso tur ta ún dor di boso union ku Kristu-Hesus."
GAL,Karta Di Pablo Na Galatanan,Galatanan,NT,3,29,"I si boso ta pertenesé na Kristu, boso ta desendiente di Abraham i ta haña benefisio di e promesanan ku Dios a hasi Abraham."
GAL,Karta Di Pablo Na Galatanan,Galatanan,NT,4,1,"Esaki ta loke mi ke men: miéntras un heredero ta menor di edat, no tin niun diferensia entre e i un katibu di kas, ounke en realidat e heredero ta doño di tur kos."
GAL,Karta Di Pablo Na Galatanan,Galatanan,NT,4,2,Tin hende spesial pa kuid'é i pa sòru pa su asuntunan te ora e dia yega ku e tata a stipulá.
GAL,Karta Di Pablo Na Galatanan,Galatanan,NT,4,3,Meskos tambe a pasa ku nos ku ta hudiu: tempu nos tabata menor di edat nos tabata katibu di e podernan di kòsmòs.
GAL,Karta Di Pablo Na Galatanan,Galatanan,NT,4,4,"Pero ora e momento ku Dios a stipulá a yega, El a manda su Yu, ku a nase di un hende muhé i ku tabata someté na lei di Moises,"
GAL,Karta Di Pablo Na Galatanan,Galatanan,NT,4,5,pa asina reskatá nos ku tabata sometí na Lei i tambe pa hasi ku nos por bira yu adoptivo di Dios.
GAL,Karta Di Pablo Na Galatanan,Galatanan,NT,4,6,"I esaki ta e prueba ku boso ta yu: Dios a manda Spiritu di su Yu den nos kurason i e Spiritu akí ta sklama: ‘Abba, Tata!’"
GAL,Karta Di Pablo Na Galatanan,Galatanan,NT,4,7,"Ke men antó ku bo no ta katibu mas, pero yu di Dios i ta Dios su boluntat pa, komo yu, bo ta heredero tambe!"
GAL,Karta Di Pablo Na Galatanan,Galatanan,NT,4,8,"Ántes, tempu boso no tabata konosé Dios, boso tabata katibu di loke en realidat no ta Dios."
GAL,Karta Di Pablo Na Galatanan,Galatanan,NT,4,9,"Pero awor ku boso a siña konosé Dios, òf mihó bisá, awor ku Dios ker a konosé boso, kon ta posibel ku boso ta bolbe someté boso na e podernan spiritual débil i mizerabel ei? Akaso boso ke bolbe bira nan katibu atrobe?"
GAL,Karta Di Pablo Na Galatanan,Galatanan,NT,4,10,"Mira kon boso ta selebrá sierto dia, luna, temporada i aña spesial!"
GAL,Karta Di Pablo Na Galatanan,Galatanan,NT,4,11,"Mi tin miedu ku e trabou duru ku mi a traha na boso benefisio, tabata enbano!"
GAL,Karta Di Pablo Na Galatanan,Galatanan,NT,4,12,"Rumannan, mi ta pidi boso: sea manera mi, pasobra ami a bira manera boso. No ku mi ta bisa ku boso a hasi mi niun daño sí."
GAL,Karta Di Pablo Na Galatanan,Galatanan,NT,4,13,"Manera boso sa kaba, e promé bia ku mi a prediká e bon notisia na boso, tabata pa motibu di mi enfermedat."
GAL,Karta Di Pablo Na Galatanan,Galatanan,NT,4,14,"I ounke mi tabatin un enfermedat ku por a pone boso rechasá mi, tòg boso no a mustra niun tiki menospresio òf rechaso! Al kontrario, boso a risibí mi komo si fuera mi tabata un angel di Dios òf Kristu-Hesus mes!"
GAL,Karta Di Pablo Na Galatanan,Galatanan,NT,4,15,Awor ta kiko a pasa antó ku e alegria ei ku boso tabata sinti? Esaki sí mi tin ku bisa di boso: e tempu ei boso lo a saka boso wowo mes duna mi si tabata posibel.
GAL,Karta Di Pablo Na Galatanan,Galatanan,NT,4,16,"I awor mi a bira boso enemigu, pasobra mi ta bisa boso bèrdat?"
GAL,Karta Di Pablo Na Galatanan,Galatanan,NT,4,17,"Mi oponentenan ta mustra mashá interes den boso, pero no ku bon intenshon. Ta kita nan ke kita nos for di otro pa boso bai traha na nan interes!"
GAL,Karta Di Pablo Na Galatanan,Galatanan,NT,4,18,"Ta bunita bringa pa un bon kousa, pero hasié tur ora, no solamente ora mi t'ei!"
GAL,Karta Di Pablo Na Galatanan,Galatanan,NT,4,19,"Mi yunan, un bia mas mi ta pasa den dolónan di parto pa boso, te ora boso keda formá segun imágen di Kristu."
GAL,Karta Di Pablo Na Galatanan,Galatanan,NT,4,20,"Esta hopi gana mi tin di por tabata huntu ku boso awor akí i papia ku boso na otro un manera, pasobra na e momento akí mi no sa ki pensa di boso!"
GAL,Karta Di Pablo Na Galatanan,Galatanan,NT,4,21,"Boso ku ke someté boso na Lei di Moises, tende mi un kos aki: Boso no ta pone atenshon na loke Lei di Moises mes ta bisa?"
GAL,Karta Di Pablo Na Galatanan,Galatanan,NT,4,22,"Wèl e ta bisa ku Abraham tabatin dos yu: un ku e muhé katibu, e otro ku e muhé liber."
GAL,Karta Di Pablo Na Galatanan,Galatanan,NT,4,23,"E yu di e katibu a nase na un manera puramente humano, pero e yu di e muhé liber a nase komo resultado di e promesa ku Dios a hasi."
GAL,Karta Di Pablo Na Galatanan,Galatanan,NT,4,24,Esaki tin un nifikashon simbóliko. E dos muhénan ta representá e dos aliansanan: un ta e aliansa di seru di Sinai ku ta produsí katibu; esei ta Hagar.
GAL,Karta Di Pablo Na Galatanan,Galatanan,NT,4,25,"Ke men antó ku Hagar ta representá seru di Sinai na Arabia i esei na su turno ta símbolo di e Herusalèm djawendia, pasobra e siudat akí i tur su habitantenan ta bou di yugo di sklabitut."
GAL,Karta Di Pablo Na Galatanan,Galatanan,NT,4,26,Pero e Herusalèm selestial ta liber i nos ta su yu.
GAL,Karta Di Pablo Na Galatanan,Galatanan,NT,4,27,"Pasobra Skritura ta bisa: ‘Muhé ku nunka no a pari, ku nunka no a konosé doló di parto, keda kontentu i basha gritu di húbilo, pasobra abo, muhé bandoná, lo ta riku na yu, mas riku ku kualke muhé ku esposo!’"
GAL,Karta Di Pablo Na Galatanan,Galatanan,NT,4,28,"Rumannan, meskos ku Isak boso ta e yu ku Dios a primintí."
GAL,Karta Di Pablo Na Galatanan,Galatanan,NT,4,29,"Pero meskos ku den e tempu aya e yu ku a nase na un manera puramente humano, tabata persiguí esun ku a nase pa obra di Spiritu di Dios, e ta sosodé awor tambe."
GAL,Karta Di Pablo Na Galatanan,Galatanan,NT,4,30,"Pero kiko Skritura ta bisa? Wèl, e ta bisa: ‘Kore ku e kriá i ku su yu, pasobra yu di e kriá no por kompartí e herensia ku e yu liber.’"
GAL,Karta Di Pablo Na Galatanan,Galatanan,NT,4,31,"Ke men antó, rumannan, ku nos no ta yu di e katibu, pero yu di e muhé liber!"
GAL,Karta Di Pablo Na Galatanan,Galatanan,NT,5,1,Kristu a duna nos libertat pa hasi nos liber di bèrdat; p'esei para firme den e libertat ei i no bolbe someté boso na yugo di sklabitut.
GAL,Karta Di Pablo Na Galatanan,Galatanan,NT,5,2,"Marka mi palabra! Ami, Pablo, ta bisa boso: si boso laga sirkunsidá boso, Kristu no ta sirbi boso pa nada."
GAL,Karta Di Pablo Na Galatanan,Galatanan,NT,5,3,Mi ke ripití pa esun ku laga sirkunsidá su mes ku e ora ei e ta obligá pa kumpli ku henter Lei di Moises.
GAL,Karta Di Pablo Na Galatanan,Galatanan,NT,5,4,"Boso ku ke pa Dios aseptá boso komo hustu, pasobra boso ta kumpli ku Lei, a keda separá di Kristu. Boso a benta grasia di Dios afó."
GAL,Karta Di Pablo Na Galatanan,Galatanan,NT,5,5,"Nos, enkambio, ansiosamente ta spera pa medio di Spiritu di Dios, ku Dios ta aseptá nos pa medio di fe."
GAL,Karta Di Pablo Na Galatanan,Galatanan,NT,5,6,Pasobra serka siguidónan di Kristu-Hesus no ta importante si un hende ta sirkunsidá òf nò. Ta e fe ku ta funshoná pa medio di amor ta konta.
GAL,Karta Di Pablo Na Galatanan,Galatanan,NT,5,7,Boso tabata progresá asina bon! Ta ken a stroba boso di obedesé bèrdat?
GAL,Karta Di Pablo Na Galatanan,Galatanan,NT,5,8,E loke nan a bisa pa konvensé boso no ta bini di Dios ku ta yama boso.
GAL,Karta Di Pablo Na Galatanan,Galatanan,NT,5,9,Kòrda: un tiki zürdeg ta pone henter e mansa reis!
GAL,Karta Di Pablo Na Galatanan,Galatanan,NT,5,10,"Mi ta konfia den Señor ku boso lo no kambia boso manera di pensa, pero Dios lo kastigá esun ku ta bruha boso, no ta importá ken e ta."
GAL,Karta Di Pablo Na Galatanan,Galatanan,NT,5,11,"Pa loke ta toka ami, rumannan, si te ainda mi ta insistí ku sirkunsishon tin su balor i ta sigui hasié ketu bai, pakiko hudiunan ta persiguí mi antó? E ora ei e mensahe di salbashon pa medio di krus lo no a ofendé nan!"
GAL,Karta Di Pablo Na Galatanan,Galatanan,NT,5,12,"Mare esnan ku ta kana molestiá boso por hasi un trabou kompleto i no solamente sirkunsidá, pero kastra nan mes tambe!"
GAL,Karta Di Pablo Na Galatanan,Galatanan,NT,5,13,"Rumannan, boso ta yamá pa ta liber. Pero no usa e libertat ei pa entregá boso mes na mal deseo. Mas bien sirbi otro pa medio di amor."
GAL,Karta Di Pablo Na Galatanan,Galatanan,NT,5,14,Pasobra por resumí henter Lei di Moises den esun mandamentu akí: ‘Stima bo próhimo manera bo ta stima bo mes.’
GAL,Karta Di Pablo Na Galatanan,Galatanan,NT,5,15,"Tene kuidou, pasobra si boso sigui morde i habraká otro, a lo largu boso mes lo kaba ku otro!"
GAL,Karta Di Pablo Na Galatanan,Galatanan,NT,5,16,"P'esei mes mi ta bisa: Si boso laga Spiritu di Dios dirigí boso bida, boso lo no satisfasé boso mal deseonan."
GAL,Karta Di Pablo Na Galatanan,Galatanan,NT,5,17,"Pasobra mal deseo ta bringa Spiritu di Dios i E ta bringa nan! Esun ta bai kontra di e otro, ke men ku boso no por djis hasi loke boso ke!"
GAL,Karta Di Pablo Na Galatanan,Galatanan,NT,5,18,"Pero si ta su Spiritu ta guia boso, boso lo no ta someté na Lei."
GAL,Karta Di Pablo Na Galatanan,Galatanan,NT,5,19,"Ta bon kla kiko esnan ku ta sigui nan mal deseonan ta hasi. Nan ta kometé akto di inmoralidat, nan ta hasi kos impuru i ta biba un bida parotin;"
GAL,Karta Di Pablo Na Galatanan,Galatanan,NT,5,20,"nan ta adorá dios falsu i praktiká bruheria; nan tin un aktitut hostil, nan ta trese pleitu i ta envidiá otro hende. Nan ta kla pa rabia, nan ta buska nan mes probecho i ta trese desunion i partidismo."
GAL,Karta Di Pablo Na Galatanan,Galatanan,NT,5,21,"Nan ta hende yalurs, buraché, parandero i otro kos semehante. Mi ta atvertí boso manera mi a hasi un bia kaba: esnan ku komportá nan asina lo no tin parti den reino di Dios."
GAL,Karta Di Pablo Na Galatanan,Galatanan,NT,5,22,"Pero loke Spiritu di Dios ta generá den hende ta amor, goso, pas, pasenshi, amabilidat, bondat, fieldat,"
GAL,Karta Di Pablo Na Galatanan,Galatanan,NT,5,23,humildat i dominio propio. E kosnan ei no ta bai kontra ningun lei.
GAL,Karta Di Pablo Na Galatanan,Galatanan,NT,5,24,"Esnan ku ta pertenesé na Kristu-Hesus, ya a krusifiká e hende pekadó den nan mes, huntu ku su pashon- i mal deseonan."
GAL,Karta Di Pablo Na Galatanan,Galatanan,NT,5,25,"Si ta pa medio di Spiritu di Dios nos ta biba, nos mester laga su Spiritu guia nos."
GAL,Karta Di Pablo Na Galatanan,Galatanan,NT,5,26,"Nos no mester ta arogante, ni provoká ni envidiá otro!"
GAL,Karta Di Pablo Na Galatanan,Galatanan,NT,6,1,"Rumannan, si un hende hañ'é den gara di algu robes, boso ku ta biba di akuerdo ku Spiritu di Dios mester yud'é drecha su bida. Pero hasié ku kariño i wak bon pa niun di boso no kai den tentashon."
GAL,Karta Di Pablo Na Galatanan,Galatanan,NT,6,2,Boso un yuda otro ku su karga i asin'ei boso ta kumpli ku lei di Kristu.
GAL,Karta Di Pablo Na Galatanan,Galatanan,NT,6,3,"Si un hende ta kere ku e ta mashá kos, pero en realidat e no ta nada, e ta gaña su mes."
GAL,Karta Di Pablo Na Galatanan,Galatanan,NT,6,4,Kada un di boso mester husga su mes aktonan i si nan keda aprobá lo e por broma ku nan. Lo e no por broma si e kompará su mes ku otro hende.
GAL,Karta Di Pablo Na Galatanan,Galatanan,NT,6,5,Pasobra kada ken ta responsabel pa su mes aktonan.
GAL,Karta Di Pablo Na Galatanan,Galatanan,NT,6,6,Esun ku ta risibí instrukshon den palabra di Dios mester kompartí tur kos bon ku e ta poseé ku su instruktor.
GAL,Karta Di Pablo Na Galatanan,Galatanan,NT,6,7,"No gaña boso mes! Dios no ta laga niun hende hasi bofon di djE. Loke un hende sembra, e ta kosechá!"
GAL,Karta Di Pablo Na Galatanan,Galatanan,NT,6,8,"Es ku sembra den kunuku di su mal deseonan, lo kosechá destrukshon, ma es ku sembra den loke ta di Spiritu Santu, lo kosechá bida eterno."
GAL,Karta Di Pablo Na Galatanan,Galatanan,NT,6,9,"Laga nos no kansa di hasi loke ta bon i si nos no deskurashá, na su debido tempu nos lo kosechá loke nos a sembra."
GAL,Karta Di Pablo Na Galatanan,Galatanan,NT,6,10,"P'esei antó, ki ora ku tin oportunidat, laga nos hasi bon pa tur hende, spesialmente pa nos rumannan den fe."
GAL,Karta Di Pablo Na Galatanan,Galatanan,NT,6,11,Mira e lèternan grandi akí ku mi mes ta skibi boso!
GAL,Karta Di Pablo Na Galatanan,Galatanan,NT,6,12,"Tur esnan ku ta obligá boso risibí sirkunsishon, ta hasié djis pa keda bon ku hende i pa no sufri persekushon pa krus di Hesus."
GAL,Karta Di Pablo Na Galatanan,Galatanan,NT,6,13,"Pero ni esnan ku a risibí sirkunsishon mes no ta kumpli kompletamente ku Lei di Moises! Nan ke pa boso sí laga sirkunsidá boso, ya nan por broma ku nan a laga boso marka boso kurpa!"
GAL,Karta Di Pablo Na Galatanan,Galatanan,NT,6,14,"Ami sí no ke broma ku nada otro ku no ta krus di nos Señor Hesu-Kristu. Pasobra pa motibu di loke El a hasi na krus, mundu a muri pa mi i ami ta morto pa mundu."
GAL,Karta Di Pablo Na Galatanan,Galatanan,NT,6,15,"Si un hende ta sirkunsidá òf nò, no tin niun balor; importante ta bira un kreashon nobo!"
GAL,Karta Di Pablo Na Galatanan,Galatanan,NT,6,16,"Pas i mizerikòrdia pa tur hende ku ta biba segun e regla akí, esta pa e Israel di Dios!"
GAL,Karta Di Pablo Na Galatanan,Galatanan,NT,6,17,"Finalmente, for di awor en adelante, mi no ke pa niun hende kousa mi problema, pasobra den mi kurpa mi ta karga e markanan di Kristu ku ta mustra ku mi ta su katibu."
GAL,Karta Di Pablo Na Galatanan,Galatanan,NT,6,18,"Rumannan, grasia di nos Señor Hesu-Kristu sea ku boso. Amèn!"
EPH,Karta Di Pablo Na Efesionan,Efesionan,NT,1,1,"Esaki ta karta di Pablo, ku pa boluntat di Dios ta apòstel di Kristu-Hesus, pa e hendenan na Éfese, ku ta pertenesé na Dios i ku ta biba fiel den union ku Señor Kristu-Hesus."
EPH,Karta Di Pablo Na Efesionan,Efesionan,NT,1,2,Dios nos Tata i Señor Hesu-Kristu duna boso grasia i pas.
EPH,Karta Di Pablo Na Efesionan,Efesionan,NT,1,3,"Laga nos alabá Dios, ku ta Tata di nos Señor Hesu-Kristu! El a bendishoná nos, pa medio di nos union ku Kristu, ku tur benefisio spiritual di e regionnan selestial."
EPH,Karta Di Pablo Na Efesionan,Efesionan,NT,1,4,"Pasobra den Kristu El a skohe nos fo'i promé ku El a krea mundu, pa nos ta santu i sin fayo dilanti di djE, yená ku amor."
EPH,Karta Di Pablo Na Efesionan,Efesionan,NT,1,5,El a disidí di antemano ku lo E adoptá nos komo su yu pa medio di Hesu-Kristu. Esei tabata kuadra ku loke tabata agrad'É i ku loke E mes ker a hasi.
EPH,Karta Di Pablo Na Efesionan,Efesionan,NT,1,6,"El a hasié pa nos por alab'É pa su grasia glorioso, ku kua El a bendishoná nos pa medio di su Yu stimá."
EPH,Karta Di Pablo Na Efesionan,Efesionan,NT,1,7,"Nos ta librá, pasobra Kristu a drama su sanger pa nos, i E ta pordoná nos aktonan di desobediensia, danki na su grasia inmenso."
EPH,Karta Di Pablo Na Efesionan,Efesionan,NT,1,8,Dios a drama e grasia ei riba nos i a yena nos ku sabiduria i konosementu.
EPH,Karta Di Pablo Na Efesionan,Efesionan,NT,1,9,"Dios a laga nos konosé su propósito skondí di akuerdo ku su boluntat, e propósito ku El a disidí di antemano pa realisá pa medio di Kristu"
EPH,Karta Di Pablo Na Efesionan,Efesionan,NT,1,10,"na e momento kulminante di historia. Su plan tabata pa reuní tur kos den shelu i riba tera, i pone Kristu na kabes."
EPH,Karta Di Pablo Na Efesionan,Efesionan,NT,1,11,"Ta pa medio di Kristu nos a risibí herensia di Dios, esta ku nos ta propiedat di Dios, manera El a disidí di antemano. Asina tabata plan di Esun ku ta hasi tur kos manera E mes ke."
EPH,Karta Di Pablo Na Efesionan,Efesionan,NT,1,12,"El a hasié pa nos ku a pone nos speransa den Kristu promé ku boso, alabá grandesa di Dios."
EPH,Karta Di Pablo Na Efesionan,Efesionan,NT,1,13,"Ta pa medio di Kristu boso tambe a bira propiedat di Dios, ora boso a tende e mensahe di bèrdat, esta e bon notisia tokante boso salbashon. I ta pa medio di djE boso a bini na fe. Asina Dios a seya boso komo su propiedat dor di duna boso e Spiritu Santu ku El a primintí."
EPH,Karta Di Pablo Na Efesionan,Efesionan,NT,1,14,E echo ku nos tin e Spiritu Santu ei ta garantia ku nos lo haña e herensia ku Dios a primintí. Asina nos por ta sigur ku Dios lo salba e pueblo ku a bira kompletamente di djE. E ta hasié pa nos alabá su grandesa.
EPH,Karta Di Pablo Na Efesionan,Efesionan,NT,1,15,"Pa e motibu ei i tambe pasobra mi a tende di boso fe den Señor Hesus i boso amor pa henter e pueblo santu,"
EPH,Karta Di Pablo Na Efesionan,Efesionan,NT,1,16,mi no a stòp di gradisí Dios pa boso. Mi ta kòrda boso den mi orashonnan
EPH,Karta Di Pablo Na Efesionan,Efesionan,NT,1,17,"i ta pidi Dios di nos Señor Hesu-Kristu, e Tata glorioso, pa duna boso Spiritu di sabiduria i di konosementu berdadero di Dios."
EPH,Karta Di Pablo Na Efesionan,Efesionan,NT,1,18,"Mi ta pidiÉ pa iluminá boso mente, pa boso sa kiko boso por spera awor ku El a yama boso, kon abundante e glorioso herensia ku Dios ta duna su pueblo santu,"
EPH,Karta Di Pablo Na Efesionan,Efesionan,NT,1,19,i kon inmensamente grandi su poder ta ku ta traha den nos komo kreyente. E poder ei ta e mesun forsa poderoso
EPH,Karta Di Pablo Na Efesionan,Efesionan,NT,1,20,"ku Dios a demostrá, ora El a lanta Kristu for di morto i a pon'É sinta na su man drechi den e regionnan selestial."
EPH,Karta Di Pablo Na Efesionan,Efesionan,NT,1,21,"Asina Dios a pone Kristu riba tur outoridat, gobernante, dominio, potensia i tur otro sorto di poder, no solamente den e era akí, pero tambe den e era benidero."
EPH,Karta Di Pablo Na Efesionan,Efesionan,NT,1,22,Dios a pone tur kos bou di Kristu su pia i El a duna iglesia Kristu komo kabes supremo.
EPH,Karta Di Pablo Na Efesionan,Efesionan,NT,1,23,"Anto iglesia ta kurpa di Kristu, yená kunÉ, ku ta yena tur kos den universo kompletamente ku su presensia."
EPH,Karta Di Pablo Na Efesionan,Efesionan,NT,2,1,"Un tempu boso tambe tabata spiritualmente morto, pa motibu di boso aktonan di desobediensia i boso pikánan."
EPH,Karta Di Pablo Na Efesionan,Efesionan,NT,2,2,"Boso tabata sigui mal kaminda di e mundu akí, kaminda di esun ku ta enkabesá e podernan di den laria. Ta e spiritu malbado ei mes ta hasi su trabou awor akí den mente di esnan ku no ke tende di Dios."
EPH,Karta Di Pablo Na Efesionan,Efesionan,NT,2,3,"Un tempu nos tur tampoko no ker a tende i nos tabata biba segun nos mal deseonan: nos tabata hasi loke nos kurpa tabata deseá i loke tabata drenta nos mente. Meskos ku tur sobrá hende, nos di nos mes tabata destiná pa sufri bou di Dios su rabia."
EPH,Karta Di Pablo Na Efesionan,Efesionan,NT,2,4,"Ma mizerikòrdia di Dios tabata asina abundante i su amor pa nos tabata asina grandi,"
EPH,Karta Di Pablo Na Efesionan,Efesionan,NT,2,5,"ku, ora nos tabata morto spiritualmente pa motibu di nos aktonan di desobediensia, El a rebibá nos huntu ku Kristu. Ta pa medio di grasia di Dios boso ta salbá!"
EPH,Karta Di Pablo Na Efesionan,Efesionan,NT,2,6,"Pa motibu di nos union ku Kristu, Dios a lanta nos for di morto huntu ku Kristu-Hesus i a duna nos un asiento den e regionnan selestial huntu kunÉ."
EPH,Karta Di Pablo Na Efesionan,Efesionan,NT,2,7,"Ku esei E ker a demostrá e rikesa inmenso di su grasia den e tempu benidero, basá riba e bondat ku El a mustra nos den Kristu-Hesus."
EPH,Karta Di Pablo Na Efesionan,Efesionan,NT,2,8,"Pasobra boso ta salbá dor di grasia di Dios, pa medio di fe den Kristu! Anto boso no ta haña salbashon a base di boso mes esfuerso, ma e ta un regalo di Dios."
EPH,Karta Di Pablo Na Efesionan,Efesionan,NT,2,9,"No por hasi nada pa gan'é, ya niun hende no por broma."
EPH,Karta Di Pablo Na Efesionan,Efesionan,NT,2,10,"Pasobra ta Dios a hasi nos loke nos ta: den Kristu-Hesus El a krea nos pa hasi bon obra. Asina nos por kana den e kaminda di bon obra, ku Dios a prepará kaba pa nos."
EPH,Karta Di Pablo Na Efesionan,Efesionan,NT,2,11,"Un tempu boso tabata pagano, ‘insirkunsidá’ manera e hudiunan, ku sí ta sirkunsidá, ta yama boso. Nan sirkunsishon ta un akto físiko hasí pa man di hende."
EPH,Karta Di Pablo Na Efesionan,Efesionan,NT,2,12,"Awor kòrda kon boso tabata sin Kristu den e tempu ei, ekskluí di e komunidat di Israel. Boso no tabata tuma parti na e aliansanan ni na promesa di Dios; boso tabata biba riba e mundu akí sin speransa i sin Dios."
EPH,Karta Di Pablo Na Efesionan,Efesionan,NT,2,13,"Pero awor den boso union ku Kristu-Hesus, boso, ku ántes tabata te leu aya, a hala serka di Dios pa medio di sanger di Kristu."
EPH,Karta Di Pablo Na Efesionan,Efesionan,NT,2,14,"Pasobra Kristu mes ta nos pas: El a hasi hudiu i no hudiu ún pueblo; El a basha e muraya di enemistat ku tabata separá nan, abou dor di entregá su mes kurpa."
EPH,Karta Di Pablo Na Efesionan,Efesionan,NT,2,15,"El a pone un fin na lei di Moises ku su mandamentu- i reglanan; asina El a trese pas entre hudiu i no hudiu i a krea for di nan dos, ún hende nobo."
EPH,Karta Di Pablo Na Efesionan,Efesionan,NT,2,16,"Pa medio di su morto na krus, El a rekonsiliá tur dos ku Dios; asina El a kaba ku e enemistat ku tabatin entre nan."
EPH,Karta Di Pablo Na Efesionan,Efesionan,NT,2,17,"Anto Kristu a bini i a proklamá e bon notisia di pas pa boso, ku komo no hudiu tabata leu for di Dios, i tambe pa esnan ku komo hudiu tabata serka di Dios."
EPH,Karta Di Pablo Na Efesionan,Efesionan,NT,2,18,Pasobra pa medio di djE nos tur por yega serka Tata dor di e mesun Spiritu.
EPH,Karta Di Pablo Na Efesionan,Efesionan,NT,2,19,"Ke men antó ku boso no ta strañero òf bishitante mas, ma awor boso ta konsiudadano di e pueblo santu i miembro di Dios su famia."
EPH,Karta Di Pablo Na Efesionan,Efesionan,NT,2,20,Boso ta parti di un edifisio ku tin e apòstel- i e profetanan komo fundeshi i Kristu-Hesus komo piedra prinsipal.
EPH,Karta Di Pablo Na Efesionan,Efesionan,NT,2,21,I ta pa medio di Kristu henter struktura di e edifisio ta pas den otro i ta krese bira un tèmpel santu den Señor.
EPH,Karta Di Pablo Na Efesionan,Efesionan,NT,2,22,Uní kunÉ boso tambe ta yuda otro krese pa asina forma un lugá kaminda Dios ta biba pa medio di Spiritu Santu.
EPH,Karta Di Pablo Na Efesionan,Efesionan,NT,3,1,"P'esei ami, Pablo, ta resa pa boso, ami ku ta prizonero pasobra mi ta sirbidó di Kristu-Hesus i na benefisio di boso ku no ta hudiu."
EPH,Karta Di Pablo Na Efesionan,Efesionan,NT,3,2,Sigur boso a tende kaba di e enkargo ku Dios den su grasia a duna mi pa sirbi boso.
EPH,Karta Di Pablo Na Efesionan,Efesionan,NT,3,3,"Esta kon Dios a revelá mi su boluntat skondí, tokante kua mi a skibi boso brevemente kaba."
EPH,Karta Di Pablo Na Efesionan,Efesionan,NT,3,4,"Segun boso ta les'é, boso por haña un idea di mi konosementu di e boluntat skondí di Dios tokante Kristu."
EPH,Karta Di Pablo Na Efesionan,Efesionan,NT,3,5,"Esei tabata skondí pa e hendenan di ántes, ma awor Dios a revel'é na su apòstel- i profetanan santu pa medio di su Spiritu."
EPH,Karta Di Pablo Na Efesionan,Efesionan,NT,3,6,"Anto esaki ta loke tabata skondí: ku esnan ku no ta hudiu, pa medio di predikamentu di e bon notisia i di nan union ku Kristu, huntu ku nos, ku ta hudiu, ta tuma parti na e mesun herensia, ta bira miembro di e mesun kurpa i ta risibí e mesun promesa di Dios."
EPH,Karta Di Pablo Na Efesionan,Efesionan,NT,3,7,"Mi a bira sirbidó di e bon notisia, un privilegio ku Dios den su grasia a duna mi, pa medio di e forsa ku ta traha den mi."
EPH,Karta Di Pablo Na Efesionan,Efesionan,NT,3,8,"Dios a duna Ami, esun ménos ku tur e otro kreyentenan, privilegio di proklamá e bon notisia tokante e rikesa inkalkulabel di Kristu, na esnan ku no ta hudiu."
EPH,Karta Di Pablo Na Efesionan,Efesionan,NT,3,9,"Ami mester laga tur hende mira kon e boluntat di Dios ei, ku durante tur e siglonan ku a pasa tabata skondí den Dios, kreador di tur kos, ta keda kumplí."
EPH,Karta Di Pablo Na Efesionan,Efesionan,NT,3,10,"Asina antó awor e outoridat- i gobernantenan den e regionnan selestial ta siña konosé, pa medio di iglesia, sabiduria di Dios ku ta mustra su mes den hopi diferente forma."
EPH,Karta Di Pablo Na Efesionan,Efesionan,NT,3,11,"Dios a hasi esei di akuerdo ku e plan eterno ku El a ehekutá pa medio di Kristu-Hesus, nos Señor."
EPH,Karta Di Pablo Na Efesionan,Efesionan,NT,3,12,Anto den Kristu nos tin libertat pa bai serka Dios ku e konfiansa ku nos fe den Kristu ta duna nos.
EPH,Karta Di Pablo Na Efesionan,Efesionan,NT,3,13,P'esei mi ta roga boso pa no pèrdè kurashi awor ku mi ta sufri pa boso; esei ta mas bien un honor pa boso.
EPH,Karta Di Pablo Na Efesionan,Efesionan,NT,3,14,"Sí, p'esei mi ta dobla mi rudia dilanti di Dios Tata,"
EPH,Karta Di Pablo Na Efesionan,Efesionan,NT,3,15,ku a duna tur komunidat den shelu i riba tera nan eksistensia i nòmber.
EPH,Karta Di Pablo Na Efesionan,Efesionan,NT,3,16,"Mi ta pidiÉ pa for di su rikesa glorioso i pa medio di Spiritu Santu, E fortalesé boso ku poder den profundidat di boso ser."
EPH,Karta Di Pablo Na Efesionan,Efesionan,NT,3,17,"I mi ta pidi pa Kristu biba den boso kurason pa medio di fe, pa boso keda ankrá den amor i pa esei sea boso fundeshi."
EPH,Karta Di Pablo Na Efesionan,Efesionan,NT,3,18,"Di e manera ei boso lo ta kapas di komprondé, huntu ku tur e fielnan, kon largu, hanchu, altu i profundo amor di Kristu ta."
EPH,Karta Di Pablo Na Efesionan,Efesionan,NT,3,19,Mi ta pidi pa boso konosé su amor i asina keda yená ku e plenitut kompleto di Dios; e amor ei ta mas grandi ku kualke kos ku nos por konosé.
EPH,Karta Di Pablo Na Efesionan,Efesionan,NT,3,20,"Gloria na Dios, ku por hasi infinitamente mas di loke nos por pidi òf pensa, pa medio di su poder ku ta trahando den nos."
EPH,Karta Di Pablo Na Efesionan,Efesionan,NT,3,21,"Ku pa semper E haña gloria den iglesia i den Kristu-Hesus, siglo tras di siglo. Amèn!"
EPH,Karta Di Pablo Na Efesionan,Efesionan,NT,4,1,"P'esei antó ami, ku ta prizonero pa kousa di Señor, ta hasi un apelashon na boso pa boso komportá di un forma ku ta kuadra ku e yamada ku Dios a hasi riba boso."
EPH,Karta Di Pablo Na Efesionan,Efesionan,NT,4,2,"Sea semper humilde i mansu, tene pasenshi i soportá otro ku amor."
EPH,Karta Di Pablo Na Efesionan,Efesionan,NT,4,3,"Hasi esfuerso pa kuida e union ku Spiritu Santu ta duna, pa medio di e pas ku ta mara boso huntu."
EPH,Karta Di Pablo Na Efesionan,Efesionan,NT,4,4,"Ta ún kurpa di Kristu i ún Spiritu so tin, meskos ku Dios a yama boso pa risibí e mesun speransa."
EPH,Karta Di Pablo Na Efesionan,Efesionan,NT,4,5,"Ta ún Señor so tin, ún fe, ún boutismo"
EPH,Karta Di Pablo Na Efesionan,Efesionan,NT,4,6,"i ún Dios, ku ta Tata di tur, ta riba tur, ta obra pa medio di tur i ta biba den tur."
EPH,Karta Di Pablo Na Efesionan,Efesionan,NT,4,7,"Kada un di nos a risibí un don, na midí ku Kristu ker a duna kada un esei."
EPH,Karta Di Pablo Na Efesionan,Efesionan,NT,4,8,"P'esei Skritura ta bisa: Ora El a subi bai ariba, El a kohe e prizoneronan bai kuné i a parti don pa hende."
EPH,Karta Di Pablo Na Efesionan,Efesionan,NT,4,9,"Awor ta kiko ta nifiká: ‘El a subi bai ariba’? Klaro ku lo E mester a yega di baha bini te na e parti mas abou, esta riba mundu mes!"
EPH,Karta Di Pablo Na Efesionan,Efesionan,NT,4,10,"Ke men ku Esun ku a baha bini abou, ta Esun ku a subi bai ariba, pasa shelu sigui bai i yena tur kos den universo kompletamente."
EPH,Karta Di Pablo Na Efesionan,Efesionan,NT,4,11,"El a duna hende don pa asina algun di nan bira apòstel, algun otro profeta, otro evangelista i otro wardadó i maestro."
EPH,Karta Di Pablo Na Efesionan,Efesionan,NT,4,12,Asin'ei E ta prepará e pueblo santu pa hasi su tarea i yuda kresementu di kurpa di Kristu
EPH,Karta Di Pablo Na Efesionan,Efesionan,NT,4,13,"te ora nos tur alkansá union den fe i den konosementu di Yu di Dios. E ora ei nos lo ta hende adulto, ku un madures ku ta igual na perfekshon di Kristu mes."
EPH,Karta Di Pablo Na Efesionan,Efesionan,NT,4,14,"E ora ei nos lo no ta mucha chikitu ku ta hasi manera ola ku ta subi baha i ku tur sorto di bientu ta supla manda djaki p'aya, mi ke men: tur sorto di siñansa ku ta bini di hende astuto, baké den arte di desviá otro hende!"
EPH,Karta Di Pablo Na Efesionan,Efesionan,NT,4,15,"Ma nos ta basa nos bida riba bèrdat i amor i asina nos ta krese pa yega na un union perfekto ku Kristu, ku ta e kabes."
EPH,Karta Di Pablo Na Efesionan,Efesionan,NT,4,16,"Danki na Kristu tur parti di e kurpa ta bon hinká den otro i uní pa medio di e kabuyanan di múskulo. Anto si tur e partinan ta funshoná bon, e kurpa ta krese i keda edifiká den amor."
EPH,Karta Di Pablo Na Efesionan,Efesionan,NT,4,17,Esaki antó ta loke ami tin pa bisa boso i mi ta bis'é ku énfasis na nòmber di Señor: no komportá boso manera pagano ku ta pensa lokura.
EPH,Karta Di Pablo Na Efesionan,Efesionan,NT,4,18,"Nan sintí ta tapá i nan no tin parti na e bida ku Dios ta duna, ya ku nan ta ignorante i nan kurason ta duru!"
EPH,Karta Di Pablo Na Efesionan,Efesionan,NT,4,19,"Nan a pèrdè bèrgwensa i a entregá nan mes, sin niun kòntròl, na bisio pa hasi tur klase di impuresa."
EPH,Karta Di Pablo Na Efesionan,Efesionan,NT,4,20,No ta e kosnan ei boso a siña tokante Kristu sí!
EPH,Karta Di Pablo Na Efesionan,Efesionan,NT,4,21,Klaro ku boso a tende papia di djE i a siña boso di djE konforme e bèrdat ku ta den djE mes.
EPH,Karta Di Pablo Na Efesionan,Efesionan,NT,4,22,"A siña boso pa pone boso bida di ántes un banda, esta e hende ku boso tabata ántes, ku tabata putri kaba na nada, pasobra e tabata deseá loke ta engañoso."
EPH,Karta Di Pablo Na Efesionan,Efesionan,NT,4,23,Spiritualmente mester bini un kambio den boso moda di pensa
EPH,Karta Di Pablo Na Efesionan,Efesionan,NT,4,24,"i boso mester biba manera hende nobo, kreá segun imágen di Dios, hende ku ta biba un bida rekto i hustu, inspirá pa bèrdat."
EPH,Karta Di Pablo Na Efesionan,Efesionan,NT,4,25,"P'esei antó, no gaña otro mas! Boso kada un, papia bèrdat ku otro, pasobra nos ta miembro di e mesun kurpa."
EPH,Karta Di Pablo Na Efesionan,Efesionan,NT,4,26,"Boso por rabia sí, ma no peka ora boso rabia ni no bai drumi rabiá."
EPH,Karta Di Pablo Na Efesionan,Efesionan,NT,4,27,No duna diabel niun chèns!
EPH,Karta Di Pablo Na Efesionan,Efesionan,NT,4,28,"Esun ku tabata hòrta, mester stòp di hòrta i kuminsá gana su pan honradamente pa asina e por yuda esnan ku ta den nesesidat."
EPH,Karta Di Pablo Na Efesionan,Efesionan,NT,4,29,"No usa palabra fo'i sla; laga loke boso papia ta útil, konstruktivo i na su lugá, bon pa yuda esnan ku ta skucha."
EPH,Karta Di Pablo Na Efesionan,Efesionan,NT,4,30,Anto no hasi Spiritu Santu di Dios fèrdrit; Dios a seya boso kunÉ komo su propiedat pa marka boso pa e dia di salbashon final.
EPH,Karta Di Pablo Na Efesionan,Efesionan,NT,4,31,"Pone un banda tur amargura, rabiamentu, lantamentu di bos, insulto, den un solo palabra: tur sorto di malisia!"
EPH,Karta Di Pablo Na Efesionan,Efesionan,NT,4,32,Pero sea bondadoso i tene kompashon; pordoná otro manera Dios a pordoná boso pa medio di Kristu.
EPH,Karta Di Pablo Na Efesionan,Efesionan,NT,5,1,"Unabes ku boso ta Dios su yu stimá, hasi esfuerso pa sigui su ehèmpel."
EPH,Karta Di Pablo Na Efesionan,Efesionan,NT,5,2,"Biba den amor; tuma ehèmpel di Kristu ku a stima nos i a entregá su bida pa nos komo un sakrifisio ku ta hole dushi, un ofrenda ku ta agradá Dios."
EPH,Karta Di Pablo Na Efesionan,Efesionan,NT,5,3,"No ta pas pa esnan ku ta pertenesé na e pueblo santu hasi ni menshon mes di kos manera inmoralidat, kualke tipo di impuresa òf avarisia!"
EPH,Karta Di Pablo Na Efesionan,Efesionan,NT,5,4,"Tampoko no ta pas pa papia palabra grosero, papia kos di loko, konta chiste indesente. Ma al kontrario gradisí Dios."
EPH,Karta Di Pablo Na Efesionan,Efesionan,NT,5,5,"Boso por ta sigur di esaki: niun hende ku ta inmoral, impuru i haragan pa kos — e último kos ei ta igual na idolatria — no por tuma parti den reino di Kristu i di Dios!"
EPH,Karta Di Pablo Na Efesionan,Efesionan,NT,5,6,"No laga niun hende ku bini ku palabra sokete, gaña boso. Pasobra ta eksaktamente pa motibu di e tipo di kos ei mes, Dios lo kastigá e hendenan ku no ke tende di djE."
EPH,Karta Di Pablo Na Efesionan,Efesionan,NT,5,7,P'esei antó no sea kómplise di e hendenan ei!
EPH,Karta Di Pablo Na Efesionan,Efesionan,NT,5,8,"Un tempu boso mes tabata den skuridat, ma awor ku boso ta uní ku Señor, boso ta den lus! Komportá boso pues manera hende ku ta biba den lus."
EPH,Karta Di Pablo Na Efesionan,Efesionan,NT,5,9,"Ta lus ta produsí tur klase di bondat, hustisia i bèrdat."
EPH,Karta Di Pablo Na Efesionan,Efesionan,NT,5,10,Purba diserní loke ta agradá Señor.
EPH,Karta Di Pablo Na Efesionan,Efesionan,NT,5,11,"No partisipá na e aktonan inútil di hende ku ta biba den skuridat, pero eksponé nan aktonan!"
EPH,Karta Di Pablo Na Efesionan,Efesionan,NT,5,12,Bo ta haña asta bèrgwensa di menshoná e kosnan ku nan ta hasi den sekreto!
EPH,Karta Di Pablo Na Efesionan,Efesionan,NT,5,13,"I ora un kos bai den lus, su naturalesa berdadero ta sali na kla,"
EPH,Karta Di Pablo Na Efesionan,Efesionan,NT,5,14,"pasobra tur kos ku keda revelá den un forma kla, ta bira igual na lus. P'esei tin bisá: ‘Abo ku ta drumí, lanta; lanta for di morto! Pa Kristu bria riba bo!’"
EPH,Karta Di Pablo Na Efesionan,Efesionan,NT,5,15,"Paga bon tinu antó kon komportá boso, no manera hende bobo, sino ku sabiduria!"
EPH,Karta Di Pablo Na Efesionan,Efesionan,NT,5,16,"I probechá di kualke oportunidat ku presentá, pasobra nos ta biba den tempu malu."
EPH,Karta Di Pablo Na Efesionan,Efesionan,NT,5,17,"P'esei no sea insensato, ma buska pa konosé boluntat di Señor."
EPH,Karta Di Pablo Na Efesionan,Efesionan,NT,5,18,"No bebe burachi, pasobra biña ta pone hende pèrdè kabes, ma laga Spiritu Santu yena boso."
EPH,Karta Di Pablo Na Efesionan,Efesionan,NT,5,19,"Kanta salmo-, himno- i kantikanan inspirá, pa otro. Kanta i toka pa Señor ku henter boso kurason."
EPH,Karta Di Pablo Na Efesionan,Efesionan,NT,5,20,"Semper yama Dios Tata danki pa tur kos, den nòmber di nos Señor Hesu-Kristu."
EPH,Karta Di Pablo Na Efesionan,Efesionan,NT,5,21,Someté boso na otro pa motibu di e rèspèt ku boso tin pa Kristu.
EPH,Karta Di Pablo Na Efesionan,Efesionan,NT,5,22,"Señoranan, someté boso na boso esposo, manera boso ta someté boso na Señor!"
EPH,Karta Di Pablo Na Efesionan,Efesionan,NT,5,23,"E hòmber ta kabes di su esposa, manera Kristu ta kabes di iglesia. Tambe Kristu ta salbador di iglesia, ku ta su kurpa."
EPH,Karta Di Pablo Na Efesionan,Efesionan,NT,5,24,"Pues manera iglesia ta someté na Kristu, e muhénan tambe mester someté, sin reserva, na nan esposo."
EPH,Karta Di Pablo Na Efesionan,Efesionan,NT,5,25,"Hòmbernan, stima boso esposa, manera Kristu a stima iglesia i a entregá su bida p'e."
EPH,Karta Di Pablo Na Efesionan,Efesionan,NT,5,26,Esaki Kristu a hasi pa E limpia iglesia i konsagr'é na Dios pa medio di awa i su palabra.
EPH,Karta Di Pablo Na Efesionan,Efesionan,NT,5,27,"Asina El a prepará un iglesia radiante, sin mancha, ploi òf algu paresido, un iglesia santu i sin kulpa, pa E mes."
EPH,Karta Di Pablo Na Efesionan,Efesionan,NT,5,28,"Ta asin'ei hòmbernan mester stima nan esposa; nan mester stima nan manera nan ta stima nan mes kurpa, pasobra e hòmber ku ta stima su esposa, ta stima su mes!"
EPH,Karta Di Pablo Na Efesionan,Efesionan,NT,5,29,"Nunka niun hende no a odia su mes kurpa; ma e ta kuid'é i aliment'é. Esei ta loke Kristu ta hasi ku su iglesia,"
EPH,Karta Di Pablo Na Efesionan,Efesionan,NT,5,30,pasobra ta su kurpa. I nos ta miembro di e kurpa ei.
EPH,Karta Di Pablo Na Efesionan,Efesionan,NT,5,31,Skritura ta bisa: ‘P'esei un hòmber lo laga su tata i su mama pa uni ku su kasá i nan dos lo ta un.’
EPH,Karta Di Pablo Na Efesionan,Efesionan,NT,5,32,Tin un gran bèrdat skondí den e asuntu akí i mi ta relashon'é ku iglesia.
EPH,Karta Di Pablo Na Efesionan,Efesionan,NT,5,33,Ma e ta konta pa boso tambe: Kada hòmber mester stima su mes esposa manera e ta stima su mes i kada muhé mester respetá su esposo.
EPH,Karta Di Pablo Na Efesionan,Efesionan,NT,6,1,"Muchanan, obedesé boso mayornan manera ta agradá Señor, pasobra esei ta korekto."
EPH,Karta Di Pablo Na Efesionan,Efesionan,NT,6,2,"E mandamentu ku ta bisa: ‘Honra bo tata i mama, pasobra si bo hasi asina, lo bai bon ku bo i lo bo tin bida largu riba mundu’, ta e promé mandamentu ku tin un promesa mará n'e."
EPH,Karta Di Pablo Na Efesionan,Efesionan,NT,6,4,"Tatanan, no pone boso yunan rabia, ma lanta nan ku disiplina i ku e siñansa ku Señor ke."
EPH,Karta Di Pablo Na Efesionan,Efesionan,NT,6,5,"Katibunan, obedesé boso shonnan na mundu. Obedesé nan ku rèspèt, temor i ku un kurason sinsero, komo si fuera ta Kristu mes boso ta sirbi."
EPH,Karta Di Pablo Na Efesionan,Efesionan,NT,6,6,"No hasi manera hende chifladó i sirbi nan djis ora nan ta mira boso, ma manera katibu di Kristu, ku ta hasi Dios su boluntat ku henter nan kurason."
EPH,Karta Di Pablo Na Efesionan,Efesionan,NT,6,7,"Hasi boso trabou ku entusiasmo, komo si fuera ta pa Señor i no pa hende boso ta hasié!"
EPH,Karta Di Pablo Na Efesionan,Efesionan,NT,6,8,"Kòrda ku Señor lo rekompensá kada hende di akuerdo ku e bon ku el a hasi, sin tene kuenta ku ken ta hende liber i ken ta katibu."
EPH,Karta Di Pablo Na Efesionan,Efesionan,NT,6,9,"Di boso banda, boso ku ta shon mester trata boso katibunan na mesun manera. Stòp di menasá nan. Tene kuenta ku boso tur tambe tin un Shon den shelu; anto E no ta tuma parti pa niun hende!"
EPH,Karta Di Pablo Na Efesionan,Efesionan,NT,6,10,"Pa terminá, mi rumannan: buska boso forsa den Señor i den su gran poder."
EPH,Karta Di Pablo Na Efesionan,Efesionan,NT,6,11,"Bisti e armadura ku Dios ta duna boso, pa boso por enfrentá diabel su plannan engañoso."
EPH,Karta Di Pablo Na Efesionan,Efesionan,NT,6,12,"Pasobra nos lucha no ta kontra ser humano, sino kontra e outoridatnan, e gobernantenan i e gobernadónan spiritual di e mundu den skuridat akí i kontra e spiritunan malu ku ta biba den e regionnan selestial."
EPH,Karta Di Pablo Na Efesionan,Efesionan,NT,6,13,"P'esei bisti e armadura ku Dios ta duna, pa boso por wanta duru ora e dia di maldat yega i pa, despues di a hasi tur kos, boso por keda firme pará."
EPH,Karta Di Pablo Na Efesionan,Efesionan,NT,6,14,"P'esei antó para kla ku bèrdat komo faha na bo sintura, ku hustisia komo korasa"
EPH,Karta Di Pablo Na Efesionan,Efesionan,NT,6,15,i ku zelo pa anunsiá e mensahe di pas komo sandalia na boso pia!
EPH,Karta Di Pablo Na Efesionan,Efesionan,NT,6,16,"Ma huntu ku esei, laga boso fe ta e eskudo ku por wanta e flechanan sendé na kandela ku e malbado ta tira riba boso."
EPH,Karta Di Pablo Na Efesionan,Efesionan,NT,6,17,Salbashon mester ta e hèlmu ku ta tapa boso kabes i palabra di Dios e spada ku Spiritu Santu a duna boso.
EPH,Karta Di Pablo Na Efesionan,Efesionan,NT,6,18,"Resa i pidi Dios su yudansa semper i na tur okashon, guiá pa Spiritu Santu. Den esei sea alerta, i resa sin deskurashá pa henter e pueblo santu."
EPH,Karta Di Pablo Na Efesionan,Efesionan,NT,6,19,"Resa pa mi tambe, pa Dios duna mi e palabranan korekto ora mi ta mustra ku kurashi e boluntat skondí di Dios ku ta kontenido di e bon notisia."
EPH,Karta Di Pablo Na Efesionan,Efesionan,NT,6,20,"Mi ta embahador den servisio di e bon notisia ei, ounke mi ta den prizòn awor akí. Resa antó pa mi papia ku kurashi manera mester ta."
EPH,Karta Di Pablo Na Efesionan,Efesionan,NT,6,21,"Tígiko, nos ruman stimá i ayudante fiel den sirbishi di Señor, lo duna boso tur notisia. Ya boso ta sa kon kos ta bai ku mi."
EPH,Karta Di Pablo Na Efesionan,Efesionan,NT,6,22,P'esei mes mi ta mand'é pa boso sa tur kos di nos i pa e kurashá boso.
EPH,Karta Di Pablo Na Efesionan,Efesionan,NT,6,23,"Dios Tata i Señor Hesu-Kristu duna tur ruman pas, amor i fe."
EPH,Karta Di Pablo Na Efesionan,Efesionan,NT,6,24,Grasia pa tur esnan ku ta stima nos Señor Hesu-Kristu ku un amor ku ta dura pa semper.
PHP,Karta Di Pablo Na Filipensenan,Filipensenan,NT,1,1,"Esaki ta un karta di Pablo i Timoteo, sirbidó di Kristu-Hesus, pa tur esnan na Filipi ku ta uní ku Hesu-Kristu i ta pertenesé na Dios, i tambe pa e lidernan i e diákononan."
PHP,Karta Di Pablo Na Filipensenan,Filipensenan,NT,1,2,Dios nos Tata i Señor Hesu-Kristu duna boso grasia i pas.
PHP,Karta Di Pablo Na Filipensenan,Filipensenan,NT,1,3,Mi ta gradisí mi Dios kada be ku mi kòrda riba boso.
PHP,Karta Di Pablo Na Filipensenan,Filipensenan,NT,1,4,"Semper ora mi ta resa pa boso tur, mi ta resa ku goso,"
PHP,Karta Di Pablo Na Filipensenan,Filipensenan,NT,1,5,pasobra for di e promé dia te ku awor boso a tuma parti na e trabou di plama e bon notisia.
PHP,Karta Di Pablo Na Filipensenan,Filipensenan,NT,1,6,"Mi ta konvensí ku Esun ku a kuminsá un bon obra den boso, lo sigui te ora E termin'é riba e dia ku Kristu-Hesus bini."
PHP,Karta Di Pablo Na Filipensenan,Filipensenan,NT,1,7,"Boso tin un lugá den mi kurason! P'esei mes ta korekto ku mi ta pensa asin'akí di boso tur ku ta tuma parti na e grasia ku mi a haña di Dios, awor ku mi ta den prizòn i tin ku defendé e bon notisia i konfirmá su bèrdat."
PHP,Karta Di Pablo Na Filipensenan,Filipensenan,NT,1,8,"Pasobra Dios ta mi testigu ku e sintimentunan profundo ku mi ta sinti pa boso tur, ta sali for di kurason di Kristu-Hesus mes."
PHP,Karta Di Pablo Na Filipensenan,Filipensenan,NT,1,9,Anto esaki ta mi orashon: Mare boso por haña mas i mas konosementu i bon komprondementu pa boso amor bira mas kompleto;
PHP,Karta Di Pablo Na Filipensenan,Filipensenan,NT,1,10,asina boso por distinguí loke ta importante di bèrdè. E ora ei boso lo ta puru i sin falta riba e dia ku Hesus bini
PHP,Karta Di Pablo Na Filipensenan,Filipensenan,NT,1,11,"i boso lo ta kargá ku fruta di un bida hustu, debí na Hesu-Kristu, pa alabansa i gloria di Dios."
PHP,Karta Di Pablo Na Filipensenan,Filipensenan,NT,1,12,"Mi ke pa boso sa, mi rumannan, ku e kosnan ku a sosodé ku mi, a sirbi en realidat pa adelanto di e bon notisia."
PHP,Karta Di Pablo Na Filipensenan,Filipensenan,NT,1,13,Resultado ta ku henter guardia di palasio i tur sobrá hende ta na altura ku mi ta prezu pasobra mi ta un siguidó di Kristu.
PHP,Karta Di Pablo Na Filipensenan,Filipensenan,NT,1,14,Mi estadia den prizòn a duna mayoria di nos rumannan konfiansa den Señor; nan ta prediká e mensahe ku mas kurashi i sin miedu.
PHP,Karta Di Pablo Na Filipensenan,Filipensenan,NT,1,15,"Ta bèrdat ku tin hende ta prediká Kristu pa motibu ku nan ta envidioso i pasobra nan ta buskadó di pleitu, ma tin otro ta prediká ku bon intenshon."
PHP,Karta Di Pablo Na Filipensenan,Filipensenan,NT,1,16,"Nan ta hasié motivá pa amor, pasobra nan sa ku mi a haña e enkargo pa defendé e bon notisia."
PHP,Karta Di Pablo Na Filipensenan,Filipensenan,NT,1,17,Ma e otronan ta proklamá Kristu motivá pa ambishon egoista; nan no ta hasié ku sinseridat; nan ta pensa di por laga mi sufri mas tantu miéntras mi ta prezu.
PHP,Karta Di Pablo Na Filipensenan,Filipensenan,NT,1,18,"Anto kiko? Sea ta pa motibu insinsero òf pa motibu sinsero, en todo kaso ta proklamá Kristu i esei ta loke ta hasi mi kontentu. Sí, mi ta sigui sinti mi kontentu,"
PHP,Karta Di Pablo Na Filipensenan,Filipensenan,NT,1,19,"pasobra mi sa ku esaki ta resultá den mi salbashon, danki na boso orashon i na yudansa di Spiritu di Hesu-Kristu."
PHP,Karta Di Pablo Na Filipensenan,Filipensenan,NT,1,20,"Ta mi deseo i speransa ku lo mi no hasi nada ku despues ta pone mi kara na bèrgwensa. Mi ta spera ku, manera semper, awor akí tambe mi tin kurashi pa engrandesé Kristu den tur loke mi ta, sea ku mi ta morto òf bibu."
PHP,Karta Di Pablo Na Filipensenan,Filipensenan,NT,1,21,Pasobra pa mi biba ta Kristu i muri ta ganashi.
PHP,Karta Di Pablo Na Filipensenan,Filipensenan,NT,1,22,"Ma si sigui biba riba mundu ta nifiká ku mi por sigui traha ku éksito, e ora ei sí mi no sa kiko skohe."
PHP,Karta Di Pablo Na Filipensenan,Filipensenan,NT,1,23,"Mi ta haña mi ranká na dos banda: mi tin deseo di bandoná e mundu akí i di ta huntu ku Kristu, loke lo ta hopi mas mihó."
PHP,Karta Di Pablo Na Filipensenan,Filipensenan,NT,1,24,Ma pa boso ta mas nesesario ainda pa mi keda na bida.
PHP,Karta Di Pablo Na Filipensenan,Filipensenan,NT,1,25,"I komo mi ta konvensí di esei, mi sa ku mi ta keda na bida i asin'ei keda serka boso tur, pa boso progreso i goso den fe."
PHP,Karta Di Pablo Na Filipensenan,Filipensenan,NT,1,26,"E ora ei boso lo tin mas motibu pa ta orguyoso di mi den Kristu-Hesus, ora mi bishitá boso atrobe."
PHP,Karta Di Pablo Na Filipensenan,Filipensenan,NT,1,27,"E úniko kos ta awor pa boso biba un bida ku ta kuadra ku e bon notisia di Kristu, pa sea ora mi bin mira boso òf mi tende di boso den mi ousensia, mi haña sa ku boso ta pará firme, uní pa e mesun spiritu, i ku boso ta lucha unánimemente pa kousa di fe den e bon notisia."
PHP,Karta Di Pablo Na Filipensenan,Filipensenan,NT,1,28,No laga boso enemigunan spanta boso den nada. Esei lo demostrá nan ku nan ta bai pèrdí i ku boso ta haña salbashon; Dios ta sòru pa esei.
PHP,Karta Di Pablo Na Filipensenan,Filipensenan,NT,1,29,"Pasobra boso no a haña solamente e privilegio di kere den Kristu, pero tambe di sufri p'E."
PHP,Karta Di Pablo Na Filipensenan,Filipensenan,NT,1,30,Boso ta pasando den e mesun lucha ku boso a mira ami pasa aden i ku awor boso ta tende ku mi ta pasando aden ketu bai.
PHP,Karta Di Pablo Na Filipensenan,Filipensenan,NT,2,1,"N' ta asina ku mi a ekshortá boso na nòmber di Kristu, kurashá boso ku amor? N' ta asina ku boso a eksperensiá komunion pa medio di Spiritu Santu i kompashon i mizerikòrdia di Dios?"
PHP,Karta Di Pablo Na Filipensenan,Filipensenan,NT,2,2,"Awèl, hasi mi legria bira mas kompleto ainda i sea un di pensamentu, un di kurason i mente."
PHP,Karta Di Pablo Na Filipensenan,Filipensenan,NT,2,3,"No hasi nada pa ambishon egoista, ni buya barata, ma sea humilde i konsiderá e otro di ta mas ku bo."
PHP,Karta Di Pablo Na Filipensenan,Filipensenan,NT,2,4,"No fiha solamente riba boso kada un su mes interes, sino riba esun di e otro tambe."
PHP,Karta Di Pablo Na Filipensenan,Filipensenan,NT,2,5,Boso mester tin e mesun aktitut ku Kristu-Hesus tabatin:
PHP,Karta Di Pablo Na Filipensenan,Filipensenan,NT,2,6,"Ounke E tabata meskos ku Dios, E no ker a para riba su derecho di keda igual na Dios."
PHP,Karta Di Pablo Na Filipensenan,Filipensenan,NT,2,7,"Nò, El a pone esei un banda; El a bira meskos ku un katibu, i a bira igual na hende. I ora El a aparesé komo hende,"
PHP,Karta Di Pablo Na Filipensenan,Filipensenan,NT,2,8,"El a humiliá su mes i a bira obedesidu te na morto, sí, morto na krus."
PHP,Karta Di Pablo Na Filipensenan,Filipensenan,NT,2,9,P'esei Dios a als'É na e lugá di mas altu i a dun'É e nòmber ku ta riba tur otro nòmber.
PHP,Karta Di Pablo Na Filipensenan,Filipensenan,NT,2,10,"Pa asina na honor di nòmber di Hesus tur kriatura dobla nan rudia, tantu esnan den shelu, komo esnan riba tera i den e mundu bou di tera."
PHP,Karta Di Pablo Na Filipensenan,Filipensenan,NT,2,11,"I nan tur konfesá ku Hesu-Kristu ta Señor, pa gloria di Dios Tata."
PHP,Karta Di Pablo Na Filipensenan,Filipensenan,NT,2,12,"Amigunan stimá, boso a obedesé mi semper. P'esei sigui traha ku temor i rèspèt pa boso salbashon tin resultado konkreto den boso bida, no solamente manera boso tabata hasi ora mi tabat'ei, ma awor mas ku nunka den mi ousensia."
PHP,Karta Di Pablo Na Filipensenan,Filipensenan,NT,2,13,"Pasobra Dios ta Esun ku ta traha den boso pa hasi boso kapas, no solamente pa deseá loke ta kuadra ku su boluntat, ma di kumpli kuné tambe."
PHP,Karta Di Pablo Na Filipensenan,Filipensenan,NT,2,14,"Hasi tur kos sin murmurá i sin diskutí,"
PHP,Karta Di Pablo Na Filipensenan,Filipensenan,NT,2,15,"pa niun hende no tin nada di remarká di boso i pa boso ta inosente, yu sin mancha di Dios ku ta biba meimei di hende korumpí i perverso. Meimei di nan boso ta bria manera strea na shelu,"
PHP,Karta Di Pablo Na Filipensenan,Filipensenan,NT,2,16,"segun ku boso ta ofresé nan e palabra di bida. Asina mi por ta orguyoso dia di Kristu su binida, ya e ora ei lo mi no a kore ni traha enbano."
PHP,Karta Di Pablo Na Filipensenan,Filipensenan,NT,2,17,"Ma si mi mester basha mi sanger komo ofrenda huntu ku e sakrifisio ku boso fe ta ofresé na Dios, mi ta kontentu i ta kompartí mi legria ku boso tur."
PHP,Karta Di Pablo Na Filipensenan,Filipensenan,NT,2,18,I boso tambe: Sea kontentu i kompartí boso legria ku mi!
PHP,Karta Di Pablo Na Filipensenan,Filipensenan,NT,2,19,"Mi ta spera ku konfiansa den Señor Hesus ku pronto mi por manda Timoteo serka boso, pa mi tambe haña kurashi ora mi tende kon ta bai ku boso."
PHP,Karta Di Pablo Na Filipensenan,Filipensenan,NT,2,20,Mi no tin niun otro hende ku ta di mes pensamentu ku mi i ku realmente ta sinti pa boso.
PHP,Karta Di Pablo Na Filipensenan,Filipensenan,NT,2,21,Pasobra ta nan mes probecho tur e otronan ta buska i no di Hesu-Kristu.
PHP,Karta Di Pablo Na Filipensenan,Filipensenan,NT,2,22,"Boso mes sa kon Timoteo a proba su mes, pasobra huntu ku mi, manera un yu ku su tata, el a traha sirbi kousa di e bon notisia."
PHP,Karta Di Pablo Na Filipensenan,Filipensenan,NT,2,23,P'esei anto mi ta spera di mand'é asina mi haña sa un ke otro tokante mi situashon.
PHP,Karta Di Pablo Na Filipensenan,Filipensenan,NT,2,24,Ma mi ta konfia den Señor ku mi mes tambe por bini pronto.
PHP,Karta Di Pablo Na Filipensenan,Filipensenan,NT,2,25,"Mi a haña ta nesesario di manda Epafrodito serka boso, pasobra e ta mi ruman i kompañero den lucha i den trabou serka boso i a sirbi komo boso mensahero pa kumpli ku mi nesesidatnan."
PHP,Karta Di Pablo Na Filipensenan,Filipensenan,NT,2,26,"E tin mashá gana di mira boso i ta sintié malu, pasobra boso a tende di su malesa."
PHP,Karta Di Pablo Na Filipensenan,Filipensenan,NT,2,27,"Enberdat e tabata malu i a hera di muri. Ma Dios a tene mizerikòrdia kuné i no kuné so, ku mi tambe, pa asina mi no haña mi ku doló tras di doló."
PHP,Karta Di Pablo Na Filipensenan,Filipensenan,NT,2,28,"P'esei mi ta mand'é mas lihé ainda pa boso, ya boso por ta kontentu atrobe ora boso mir'é i mi doló por baha."
PHP,Karta Di Pablo Na Filipensenan,Filipensenan,NT,2,29,"Ke men, risibié anto ku hopi legria komo ruman den Señor. Mustra rèspèt na hende manera e,"
PHP,Karta Di Pablo Na Filipensenan,Filipensenan,NT,2,30,"pasobra el a hera di muri pa kousa di e trabou di Kristu, ora el a riska su bida pa sirbi mi, pasobra boso mes no por a hasié."
PHP,Karta Di Pablo Na Filipensenan,Filipensenan,NT,3,1,"Mi rumannan, pa konkluí: keda kontentu den Señor!"
PHP,Karta Di Pablo Na Filipensenan,Filipensenan,NT,3,2,Tene kuidou ku e hasidónan di maldat! Tene kuidou ku e kachónan ei! Warda boso kurpa for di esnan ku ta insistí ku mester kòrta kurpa!
PHP,Karta Di Pablo Na Filipensenan,Filipensenan,NT,3,3,"Pasobra ta nos ta esnan ku a risibí e sirkunsishon berdadero; nos ku ta adorá Dios pa medio di su Spiritu i ta basa nos orguyo riba Kristu-Hesus, sin konfia riba kosnan eksterno."
PHP,Karta Di Pablo Na Filipensenan,Filipensenan,NT,3,4,"Ounke ta klaro ku mi tin motibu pa pone mi konfiansa den kos asina. Pasobra si tin kualke hende ta pensa ku e por konfia den su mes, ami sigur por hasié:"
PHP,Karta Di Pablo Na Filipensenan,Filipensenan,NT,3,5,"Mi ta israelita di nasementu, sirkunsidá riba e di ocho dia; mi ta pertenesé na tribu di Benhamin i ta hebreo di pura sepa. Mi a biba segun lei di akuerdo ku e reglanan di e grupo di fariseo."
PHP,Karta Di Pablo Na Filipensenan,Filipensenan,NT,3,6,"Mi a mustra mi zelo dor di persiguí iglesia; pa loke ta trata kumplimentu ku lei, niun hende no tin nada di remarká."
PHP,Karta Di Pablo Na Filipensenan,Filipensenan,NT,3,7,"Ma awor tòg mi ta konsiderá tur e kosnan akí, ku na mi pareser tabata ganashi, un pèrdida pa motibu di Kristu."
PHP,Karta Di Pablo Na Filipensenan,Filipensenan,NT,3,8,"Ma mas ku esei, no solamente e kosnan ei, sino tur kos mes mi ta konsiderá di ta un pèrdida, kompará ku konosé Kristu-Hesus, mi Señor. Esei ta mas balioso ku tur otro kos! Pa su motibu mi a entregá tur kos i mi ta konsiderá tur e kosnan ei bagas, pa asin'ei mi por gana Kristu"
PHP,Karta Di Pablo Na Filipensenan,Filipensenan,NT,3,9,i ta uní kunÉ. Ku Dios ta aseptá mi komo hustu no ta basá riba mi kumplimentu ku lei. Ma esei ta bini pa medio di fe den Kristu; esei ta bini di Dios i ta basá riba fe.
PHP,Karta Di Pablo Na Filipensenan,Filipensenan,NT,3,10,"Mi ke konosé Kristu, eksperensiá poder di su resurekshon i kompartí su sufrimentu; mi ke bira manera E den su morto."
PHP,Karta Di Pablo Na Filipensenan,Filipensenan,NT,3,11,Anto asin'ei mi ta spera ku lo mi resusitá for di morto.
PHP,Karta Di Pablo Na Filipensenan,Filipensenan,NT,3,12,"Mi no ta bisa ku mi a alkansá esei òf ta perfekto kaba. Ma mi ta sigui pusha bai dilanti, pa mi gar'é; ta pa e motibu ei Kristu-Hesus a gara mi."
PHP,Karta Di Pablo Na Filipensenan,Filipensenan,NT,3,13,"Rumannan, mi mes no ta pensa ku mi a gar'é kaba; ma un kos sí: mi ta lubidá tur loke ta tras di lomba i ta rèk pa gara loke ta mi dilanti."
PHP,Karta Di Pablo Na Filipensenan,Filipensenan,NT,3,14,"Mi ta pusha bai dilanti pa mi yega na e meta i asina gana e premio ku Dios, pa medio di Kristu-Hesus, ta yama nos bin risibí ayariba."
PHP,Karta Di Pablo Na Filipensenan,Filipensenan,NT,3,15,"P'esei antó, laga nos ku ta kreyente madurá pensa meskos, ma si boso ta pensa otro tokante un ke otro, Dios mes lo revelá boso kiko ta bèrdat."
PHP,Karta Di Pablo Na Filipensenan,Filipensenan,NT,3,16,"Ma en todo kaso, laga nos sigui riba e kaminda ku nos a rekoré kaba."
PHP,Karta Di Pablo Na Filipensenan,Filipensenan,NT,3,17,"Rumannan, boso tur huntu, imitá mi i fiha boso bista riba esnan ku den nan andá ta sigui ehèmpel ku nos a duna."
PHP,Karta Di Pablo Na Filipensenan,Filipensenan,NT,3,18,"Pasobra mi ta bolbe ripití, ku awa na wowo, loke mi a bisa boso hopi bia kaba: tin hopi hende ta biba manera ta enemigu di Kristu su krus nan ta."
PHP,Karta Di Pablo Na Filipensenan,Filipensenan,NT,3,19,Nan lo kaba den pèrdishon; nan barika a bira nan dios; nan ta orguyoso di nèt e kosnan ku mester ta un bèrgwensa pa nan! Ta riba kos di mundu so nan ta pensa!
PHP,Karta Di Pablo Na Filipensenan,Filipensenan,NT,3,20,"Ma nos patria ta den shelu; fo'i djei nos ta warda nos Salbador, Señor Hesu-Kristu, bini!"
PHP,Karta Di Pablo Na Filipensenan,Filipensenan,NT,3,21,"E lo transformá nos kurpa mizerabel den kurpa glorioso, meskos ku esun di djE. Pa hasi esei lo E usa e poder ku E tin pa someté tur kos na su outoridat."
PHP,Karta Di Pablo Na Filipensenan,Filipensenan,NT,4,1,"T'asina, mi rumannan stimá, ku mi tin tantu gana di mira, ku ta mi goso i mi korona, t'asina mes boso mester para firme den Señor."
PHP,Karta Di Pablo Na Filipensenan,Filipensenan,NT,4,2,"Euodia i Síntigè, mi ta roga boso pa yega na un akuerdo ku otro manera ruman den Señor."
PHP,Karta Di Pablo Na Filipensenan,Filipensenan,NT,4,3,"Sí, abo tambe, kompañero berdadero den trabou, mi ta pidi bo pa yuda e muhénan akí. Pasobra nan a lucha huntu ku mi pa e bon notisia, huntu ku Klemente i mi otro kolaboradónan, ku tin nan nòmber skibí den e buki di bida."
PHP,Karta Di Pablo Na Filipensenan,Filipensenan,NT,4,4,Keda semper kontentu den Señor! Mi ta ripití: Keda kontentu!
PHP,Karta Di Pablo Na Filipensenan,Filipensenan,NT,4,5,Laga tur hende mira kon amabel boso ta. Señor ta serka!
PHP,Karta Di Pablo Na Filipensenan,Filipensenan,NT,4,6,"No preokupá pa nada, sino den tur sirkunstansia presentá boso petishonnan na Dios den orashon i semper ku gradisimentu."
PHP,Karta Di Pablo Na Filipensenan,Filipensenan,NT,4,7,"I e pas di Dios ku niun hende no por komprondé, lo warda boso kurason i mente den union ku Kristu-Hesus."
PHP,Karta Di Pablo Na Filipensenan,Filipensenan,NT,4,8,"Pa konkluí, rumannan: pensa riba tur loke ta berdadero i noble, hustu i puru, agradabel i honorabel. Si tin kiko ku ta, ku ta bon i ku ta digno di alabansa, pensa riba eseinan."
PHP,Karta Di Pablo Na Filipensenan,Filipensenan,NT,4,9,"Pone loke boso a siña, risibí, tende i mira di mi, den práktika. I Dios ku ta duna pas, lo ta huntu ku boso."
PHP,Karta Di Pablo Na Filipensenan,Filipensenan,NT,4,10,"Komo un ku ta biba den union ku Señor, tabata un goso grandi pa mi ku porfin boso a mustra atenshon pa mi. No ku boso no tabata interesá den mi, ma boso no tabatin chèns di mustra esei."
PHP,Karta Di Pablo Na Filipensenan,Filipensenan,NT,4,11,"Mi no ta bisa asina, pasobra mi ta sinti falta di algu, ya ku den tur sirkunstansia, mi a siña biba ku loke mi tin."
PHP,Karta Di Pablo Na Filipensenan,Filipensenan,NT,4,12,"Mi sa kiko ke men biba pober i biba den abundansia. Den tur sirkunstansia i tur kaminda, mi a siña kiko ta nifiká kome barika yen òf pasa hamber; di biba den abundansia òf biba den nesesidat."
PHP,Karta Di Pablo Na Filipensenan,Filipensenan,NT,4,13,Mi por enfrentá tur kos pa medio di Esun ku ta duna mi forsa.
PHP,Karta Di Pablo Na Filipensenan,Filipensenan,NT,4,14,Sinembargo boso a hasi bon di yuda mi den mi problema.
PHP,Karta Di Pablo Na Filipensenan,Filipensenan,NT,4,15,"Filipensenan, boso mes sa mashá bon ku tempu mi a kuminsá prediká e bon notisia, ora mi a bandoná provinsia di Masedonia, niun otro iglesia no a mustra nan gratitut materialmente. Ta boso so a yuda mi!"
PHP,Karta Di Pablo Na Filipensenan,Filipensenan,NT,4,16,"Asta tempu ku mi tabata na Tesalónika, boso a yega di manda yudansa mas ku un bia, pa kubri mi nesesidatnan."
PHP,Karta Di Pablo Na Filipensenan,Filipensenan,NT,4,17,"No ku mi ke algu di boso, ma mi ke mira boso krédito serka Dios subi."
PHP,Karta Di Pablo Na Filipensenan,Filipensenan,NT,4,18,"Mi a risibí sufisiente pago, asta mas ku esei! Mi a haña tur loke mi mester, awor ku Epafrodito a trese boso regalonan pa mi. Nan ta manera un holó dushi, un sakrifisio aseptabel i plasentero na Dios."
PHP,Karta Di Pablo Na Filipensenan,Filipensenan,NT,4,19,"I mi Dios lo kumpli ku tur boso nesesidatnan for di su rikesa glorioso, pa medio di Kristu-Hesus."
PHP,Karta Di Pablo Na Filipensenan,Filipensenan,NT,4,20,Na nos Dios i Tata sea gloria pa semper i semper! Amèn.
PHP,Karta Di Pablo Na Filipensenan,Filipensenan,NT,4,21,Kumindá tur esnan ku ta pertenesé na Dios i ta uní ku Kristu-Hesus. E rumannan ku ta serka mi ta manda kumindamentu.
PHP,Karta Di Pablo Na Filipensenan,Filipensenan,NT,4,22,"Tur esnan ku ta pertenesé na Dios ta manda kumindamentu, spesialmente esnan ku ta den sirbishi di emperador."
PHP,Karta Di Pablo Na Filipensenan,Filipensenan,NT,4,23,Grasia di Señor Hesu-Kristu keda ku boso.
COL,Karta Di Pablo Na Kolosensenan,Kolosensenan,NT,1,1,"Esaki ta un karta di Pablo, ku pa boluntat di Dios ta apòstel di Kristu-Hesus i di ruman Timoteo,"
COL,Karta Di Pablo Na Kolosensenan,Kolosensenan,NT,1,2,"pa esnan na Kolose ku ta pertenesé na e pueblo santu, nos rumannan fiel den Kristu-Hesus. Dios nos Tata duna boso grasia i pas."
COL,Karta Di Pablo Na Kolosensenan,Kolosensenan,NT,1,3,"Kada be ku nos resa pa boso, nos ta yama Dios, Tata di nos Señor Hesu-Kristu, danki."
COL,Karta Di Pablo Na Kolosensenan,Kolosensenan,NT,1,4,Pasobra nos a tende di boso fe den Kristu-Hesus i di boso amor pa henter e pueblo santu.
COL,Karta Di Pablo Na Kolosensenan,Kolosensenan,NT,1,5,"E fe i amor ei ta basá riba e speransa di risibí loke tin wardá pa boso den shelu. Boso a tende di e speransa ei dia e mensahe di bèrdat, e bon notisia,"
COL,Karta Di Pablo Na Kolosensenan,Kolosensenan,NT,1,6,"a alkansá boso. E bon notisia akí ta sigui plama i karga fruta rònt mundu, meskos ku ta sosodé serka boso for di dia ku boso a tend'é i a siña konosé grasia di Dios manera e ta di bèrdat."
COL,Karta Di Pablo Na Kolosensenan,Kolosensenan,NT,1,7,"Ta Epafras, nos kerido kompañero di trabou, a siña boso esei; e ta un fiel sirbidó di Kristu pa boso."
COL,Karta Di Pablo Na Kolosensenan,Kolosensenan,NT,1,8,El a konta nos di e amor ku Spiritu Santu a inspirá den boso.
COL,Karta Di Pablo Na Kolosensenan,Kolosensenan,NT,1,9,"P'esei fo'i dia nos a tende esei, nos no a stòp di resa pa boso. Nos ta pidi Dios pa yena boso ku tur sabiduria i ku komprondementu spiritual pa asina boso por konosé su boluntat kompletamente."
COL,Karta Di Pablo Na Kolosensenan,Kolosensenan,NT,1,10,E ora ei boso por biba na un manera ku ta honra Señor i boso por hasi semper loke ta agrad'É. Asina boso lo karga fruta hasiendo tur klase di bon obra i boso lo krese den konosementu berdadero di Señor.
COL,Karta Di Pablo Na Kolosensenan,Kolosensenan,NT,1,11,Dios fortalesé boso ku su poder glorioso pa asina boso por soportá tur kos ku pasenshi.
COL,Karta Di Pablo Na Kolosensenan,Kolosensenan,NT,1,12,"Gradisí Tata ku legria, pasobra El a prepará boso pa tuma parti na e benefisionan ku E ta warda den reino di lus pa e pueblo santu."
COL,Karta Di Pablo Na Kolosensenan,Kolosensenan,NT,1,13,El a reskatá nos for di poder di skuridat i a pasa nos pa reino di su Yu stimá.
COL,Karta Di Pablo Na Kolosensenan,Kolosensenan,NT,1,14,"Pa medio di su Yu nos tin nos salbashon, ke men pordon di nos pikánan."
COL,Karta Di Pablo Na Kolosensenan,Kolosensenan,NT,1,15,"E ta imágen visibel di Dios invisibel; E ta Esun promé, alsá riba henter kreashon."
COL,Karta Di Pablo Na Kolosensenan,Kolosensenan,NT,1,16,"Pasobra ta pa medio di djE, Dios a krea tur kos den shelu i riba tera, loke ta visibel i invisibel, inkluso e podernan spiritual, potensianan, outoridatnan i gobernantenan. Dios a krea tur kos pa medio di djE i tur kos ta dirigí riba djE."
COL,Karta Di Pablo Na Kolosensenan,Kolosensenan,NT,1,17,E tabata eksistí promé ku tur kos i pa medio di djE tur kos ta keda na nan lugá.
COL,Karta Di Pablo Na Kolosensenan,Kolosensenan,NT,1,18,"E ta kabes di e kurpa, esta di Iglesia. E ta orígen di tur kos, Esun promé ku a lanta for di morto, pa asina E ta Esun promé den tur kos."
COL,Karta Di Pablo Na Kolosensenan,Kolosensenan,NT,1,19,Pasobra a agradá Dios pa biba kompletamente den su Yu
COL,Karta Di Pablo Na Kolosensenan,Kolosensenan,NT,1,20,i pa medio di djE rekonsiliá henter kreashon ku Dios mes. Su Yu a drama su sanger riba krus; di e manera ei Dios a establesé pas entre loke tin riba tera i loke tin den shelu ku Dios mes.
COL,Karta Di Pablo Na Kolosensenan,Kolosensenan,NT,1,21,Un tempu boso tambe tabata leu for di Dios i boso tabata su enemigu pa motibu di tur kos malu ku boso tabata pensa i hasi.
COL,Karta Di Pablo Na Kolosensenan,Kolosensenan,NT,1,22,"Pero awor Dios, pa medio di morto físiko di su Yu, a drecha tur kos entre boso ku E mes pa asin'ei E presentá boso santu, sin mancha i liber di tur reproche, dilanti di djE mes."
COL,Karta Di Pablo Na Kolosensenan,Kolosensenan,NT,1,23,"Un kos sí, boso mester keda para firme, sin tambaliá den boso fe i sin bandoná e speransa ku boso a risibí dia boso a tende e bon notisia. Ta di e bon notisia ei, ku boso a tende i ku a keda proklamá na tur kriatura riba mundu, ami, Pablo, a bira un sirbidó."
COL,Karta Di Pablo Na Kolosensenan,Kolosensenan,NT,1,24,"Na e momentonan akí mi ta kontentu ku mi por sufri pa boso, pasobra asina mi ta kompletá den mi bida loke ta falta ainda na e tribulashonnan di Kristu pa su kurpa, esta iglesia."
COL,Karta Di Pablo Na Kolosensenan,Kolosensenan,NT,1,25,Dios a duna mi enkargo pa sirbi iglesia dor di proklamá e mensahe di Dios kompletamente.
COL,Karta Di Pablo Na Kolosensenan,Kolosensenan,NT,1,26,"E mensahe ta e plan ku tabata skondí pa tur hende durante tur e siglonan ku a pasa, ma ku awor El a revelá na e pueblo santu."
COL,Karta Di Pablo Na Kolosensenan,Kolosensenan,NT,1,27,Dios ker a laga nan konosé e rikesa glorioso ku e plan ei ta enserá pa tur pueblo. Esta ku Kristu ta den boso i ku t'E ta e speransa ku boso lo tuma parti na gloria di Dios.
COL,Karta Di Pablo Na Kolosensenan,Kolosensenan,NT,1,28,"T'É nos ta proklamá, ora nos, yená ku sabiduria, koregí i siña tur hende pa hiba nan na madures den union ku Kristu."
COL,Karta Di Pablo Na Kolosensenan,Kolosensenan,NT,1,29,"Esei ta meta di mi lucha i di e trabou duru ku mi ta hasi, ku yudansa di poder di Kristu ku ta traha fuertemente den mi."
COL,Karta Di Pablo Na Kolosensenan,Kolosensenan,NT,2,1,"Boso mester sa kon duru mi ta lucha pa boso, pa e hendenan na Laodisea i pa hopi otro hende ku nunka no a yega di mira mi personalmente."
COL,Karta Di Pablo Na Kolosensenan,Kolosensenan,NT,2,2,"Mi ta hasi esei pa nan haña kurashi i keda íntimamente uní den amor. Asina nan por risibí komprondementu profundo i kompleto, ku ta hiba nan na konosementu di e plan skondí di Dios, ku ta Kristu mes."
COL,Karta Di Pablo Na Kolosensenan,Kolosensenan,NT,2,3,Anto den Kristu tur e tesoronan di sabiduria i konosementu ta skondí.
COL,Karta Di Pablo Na Kolosensenan,Kolosensenan,NT,2,4,Mi ta bisa esaki pa evitá ku hende ta gaña boso ku argumento bunita.
COL,Karta Di Pablo Na Kolosensenan,Kolosensenan,NT,2,5,"Ounke mi no ta personalmente serka boso, den spiritu sí mi t'ei, i mi ta gosa di mira ku kos ta bai na òrdu i ku boso ta keda firme den boso fe den Kristu."
COL,Karta Di Pablo Na Kolosensenan,Kolosensenan,NT,2,6,"Ya ku boso a aseptá Kristu-Hesus komo boso Señor, biba den union kunÉ."
COL,Karta Di Pablo Na Kolosensenan,Kolosensenan,NT,2,7,Sòru pa boso ta ankrá profundamente den djE i laga E ta fundeshi di boso bida. Keda firme den e fe ku a siña boso i laga palabra di gradisimentu na Dios brota sali for di boso boka.
COL,Karta Di Pablo Na Kolosensenan,Kolosensenan,NT,2,8,Tene kuidou pa niun hende no sedusí boso ku teoria bashí i engañoso ku ta basá riba tradishon di hende. E teorianan ei ta bini di e podernan spiritual ku ta dominá mundu i no di Kristu.
COL,Karta Di Pablo Na Kolosensenan,Kolosensenan,NT,2,9,Pasobra Dios su naturalesa dibino ta kompletamente presente den Kristu su kurpa físiko
COL,Karta Di Pablo Na Kolosensenan,Kolosensenan,NT,2,10,"i komo boso ta uní ku Kristu, boso ta tuma parti kompletamente na loke ta yen'É. E ta riba tur outoridat i poder spiritual."
COL,Karta Di Pablo Na Kolosensenan,Kolosensenan,NT,2,11,"Den union ku Kristu boso a keda sirkunsidá, no na man di hende, pero pa medio di Kristu ku a kita boso naturalesa pekaminoso for di boso."
COL,Karta Di Pablo Na Kolosensenan,Kolosensenan,NT,2,12,"Ora a batisá boso, a dera boso huntu kunÉ i den e boutismo ei mes tambe, boso a lanta for di morto huntu kunÉ, pasobra boso a kere den poder di Dios, ku a lant'É for di morto."
COL,Karta Di Pablo Na Kolosensenan,Kolosensenan,NT,2,13,"Boso tabata spiritualmente morto pa motibu di boso desobediensia i boso bida komo hende no hudiu sin Lei di Moises, pero Dios a rebibá boso huntu ku Kristu. El a pordoná boso tur boso desobediensia."
COL,Karta Di Pablo Na Kolosensenan,Kolosensenan,NT,2,14,"El a kanselá e dokumento di nos debe ku su stipulashonnan, ku tabata akusá nos. El a kita e dokumento ei for di kaminda, ora El a klab'é na krus."
COL,Karta Di Pablo Na Kolosensenan,Kolosensenan,NT,2,15,Dios a desarmá tur outoridat i poder spiritual i pa medio di Kristu El a pone nan kara públikamente na bèrgwensa dor di hiba nan komo prezu den su marcha di viktoria.
COL,Karta Di Pablo Na Kolosensenan,Kolosensenan,NT,2,16,"P'esei antó, no laga niun hende kritiká boso a base di loke boso ta kome i bebe, òf pasobra boso ta selebrá e fiestanan religioso, fiesta di luna nobo òf dia di sabat."
COL,Karta Di Pablo Na Kolosensenan,Kolosensenan,NT,2,17,E kosnan ei no ta nada mas ku sombra di e kosnan ku tin ku bini; nan ta djis representashon di e realidat ku tin den Kristu.
COL,Karta Di Pablo Na Kolosensenan,Kolosensenan,NT,2,18,"No preokupá tampoko antó, ora sierto hende kondená boso, hende ku ta kana broma ku nan ta humiliá nan mes, ku nan ta adorá angel i mira vishon ekstátiko. Hende asina ta broma ku un manera di pensa humano, pero e no tin niun motibu pa hasi esei!"
COL,Karta Di Pablo Na Kolosensenan,Kolosensenan,NT,2,19,"E no ta atené su mes na Kristu, kabes di e kurpa. Kristu ta hasi ku henter e kurpa, sostené i wantá huntu pa e kabuyanan di múskulo i e skarnirnan di wesu, ta krese manera Dios ke."
COL,Karta Di Pablo Na Kolosensenan,Kolosensenan,NT,2,20,Boso a muri huntu ku Kristu i keda librá di e podernan spiritual ku ta dominá mundu. Pakiko antó boso ta obedesé sierto regla komo si fuera boso ta pertenesé na e mundu akí ainda? Regla manera:
COL,Karta Di Pablo Na Kolosensenan,Kolosensenan,NT,2,21,"‘no mishi ku esaki’, ‘no kome esei’ i ‘laga esaya para’."
COL,Karta Di Pablo Na Kolosensenan,Kolosensenan,NT,2,22,Tur e reglanan akí tin ke ber ku kos ku ta kaba na nada unabes usa nan; nan no ta nada mas ku regla i siñansa di hende!
COL,Karta Di Pablo Na Kolosensenan,Kolosensenan,NT,2,23,"E reglanan ei, ku nan sistema ku hende a inventá pa adorá Dios, práktika di humildat falsu i trato severo di kurpa, por parse di ta basá riba sabiduria. Pero en realidat niun di nan no ta sirbi pa dominá deseo pekaminoso."
COL,Karta Di Pablo Na Kolosensenan,Kolosensenan,NT,3,1,"Unabes ku boso a lanta for di morto huntu ku Kristu, dirigí boso bida riba loke ta den shelu, kaminda E ta sintá na man drechi di Dios."
COL,Karta Di Pablo Na Kolosensenan,Kolosensenan,NT,3,2,Empeñá pa kos di shelu i no pa kos di e mundu akí.
COL,Karta Di Pablo Na Kolosensenan,Kolosensenan,NT,3,3,Pasobra boso ta morto i awor boso bida ta skondí huntu ku Kristu den Dios.
COL,Karta Di Pablo Na Kolosensenan,Kolosensenan,NT,3,4,"Boso bida real ta Kristu mes i ora E bini bèk, boso tambe lo aparesé huntu kunÉ i kompartí su gloria."
COL,Karta Di Pablo Na Kolosensenan,Kolosensenan,NT,3,5,"P'esei mata tur loke ta di e mundu akí den boso: inmoralidat seksual, indesensia, pashon, deseo malu i avarisia, ku ta igual na idolatria."
COL,Karta Di Pablo Na Kolosensenan,Kolosensenan,NT,3,6,"Pa motibu di kos asina Dios ta rabia i kastigá esnan ku no ta obedes'É.,"
COL,Karta Di Pablo Na Kolosensenan,Kolosensenan,NT,3,7,"Boso tambe tabata hasi asina, tempu boso tampoko no tabata obedesé Dios."
COL,Karta Di Pablo Na Kolosensenan,Kolosensenan,NT,3,8,"Pero awor akí boso mester stòp di rabia, di bira furioso, di hasi maldat, di kalumniá, di papia palabra baho"
COL,Karta Di Pablo Na Kolosensenan,Kolosensenan,NT,3,9,i di gaña otro. Pasobra boso a pone boso bida di ántes un banda huntu ku e kosnan ku boso tabata hasi
COL,Karta Di Pablo Na Kolosensenan,Kolosensenan,NT,3,10,"i boso a kuminsá biba manera hende nobo, ku Dios, e Kreador, ta sigui renobá pa asina boso kambia den su imágen i siña konos'É di bèrdat."
COL,Karta Di Pablo Na Kolosensenan,Kolosensenan,NT,3,11,"Esei ta trese kuné ku no ta importá si un hende ta hudiu òf no hudiu, sirkunsidá òf no-sirkunsidá, strañero, sin sivilisashon, katibu òf liber, pero loke ta importá ta Kristu, ku ta den nan tur."
COL,Karta Di Pablo Na Kolosensenan,Kolosensenan,NT,3,12,"Dios a skohe boso; boso ta su pueblo santu, ku E ta stima. P'esei bisti boso ku kompashon, mizerikòrdia, bondat, humildat, mansedumbre i pasenshi."
COL,Karta Di Pablo Na Kolosensenan,Kolosensenan,NT,3,13,Soportá otro i pordoná otro ki ora ku un di boso tin un keho kontra otro. Pordoná otro meskos ku Señor a pordoná boso.
COL,Karta Di Pablo Na Kolosensenan,Kolosensenan,NT,3,14,I huntu ku tur esaki pone amor tambe; amor ta mara boso tur huntu den un union perfekto.
COL,Karta Di Pablo Na Kolosensenan,Kolosensenan,NT,3,15,"Laga e pas di Kristu guia boso kurason; pasobra ta pa haña e pas ei mes, Dios a yama boso pa huntu boso forma ún kurpa. Sea gradesido na Dios!"
COL,Karta Di Pablo Na Kolosensenan,Kolosensenan,NT,3,16,"Laga e mensahe tokante Kristu permanesé ku tur su rikesa den boso kurason. Siña i koregí otro ku tur sabiduria. Kanta salmo, himno i kantika spiritual na Dios ku un kurason gradesido."
COL,Karta Di Pablo Na Kolosensenan,Kolosensenan,NT,3,17,"Den tur loke boso bisa òf hasi, boso mester honra nòmber di Señor Hesus, yamando Dios Tata danki pa medio di djE."
COL,Karta Di Pablo Na Kolosensenan,Kolosensenan,NT,3,18,"Señoranan, someté boso na boso esposo, manera ta deber di un hende ku ta biba den union ku Señor."
COL,Karta Di Pablo Na Kolosensenan,Kolosensenan,NT,3,19,"Hòmbernan, stima boso esposa i no trat'é brutu."
COL,Karta Di Pablo Na Kolosensenan,Kolosensenan,NT,3,20,"Muchanan, obedesé boso mayornan den tur kos, pasobra esei ta agradá Señor."
COL,Karta Di Pablo Na Kolosensenan,Kolosensenan,NT,3,21,"Tatanan, no amargá bida di boso yunan, pa boso no deskurashá nan."
COL,Karta Di Pablo Na Kolosensenan,Kolosensenan,NT,3,22,"Katibunan, obedesé boso shonnan aki na mundu den tur sirkunstansia. No hasi manera hende chifladó i sirbi nan djis ora nan ta mira boso. Ma obedesé nan ku un kurason sinsero, pasobra boso tin temor di Señor."
COL,Karta Di Pablo Na Kolosensenan,Kolosensenan,NT,3,23,"Hasi tur kos di henter boso kurason, komo si fuera ta pa Señor boso ta traha i no pa hende."
COL,Karta Di Pablo Na Kolosensenan,Kolosensenan,NT,3,24,Kòrda ku e ora ei Señor lo rekompensá boso ku e benefisionan ku E tin wardá pa su pueblo. Pasobra boso ta den servisio di Kristu ku ta boso Doño.
COL,Karta Di Pablo Na Kolosensenan,Kolosensenan,NT,3,25,"Es ku hasi malu, malu ta p'e; Dios no ta hasi distinshon di persona!"
COL,Karta Di Pablo Na Kolosensenan,Kolosensenan,NT,4,1,"Boso ku ta shon di katibu, trata nan na un manera hustu i korekto; tene kuenta ku boso tambe tin un Shon den shelu."
COL,Karta Di Pablo Na Kolosensenan,Kolosensenan,NT,4,2,Perseverá den orashon; resa alerta i yama Señor danki.
COL,Karta Di Pablo Na Kolosensenan,Kolosensenan,NT,4,3,"Resa tambe pa nos, pa Dios habri kaminda pa nos por prediká e plan ku tabata skondí tokante Kristu. Pasobra ta pa motibu di e plan ei mes mi ta den prizòn."
COL,Karta Di Pablo Na Kolosensenan,Kolosensenan,NT,4,4,"Resa pa mi por hasi e plan ei konosí abiertamente, manera mi mester hasi."
COL,Karta Di Pablo Na Kolosensenan,Kolosensenan,NT,4,5,Aktua ku sabiduria ora boso ta trata esnan ku no ta kreyente i saka probecho di tur oportunidat.
COL,Karta Di Pablo Na Kolosensenan,Kolosensenan,NT,4,6,Laga boso kòmbersashon ta ameno i ku stansha; sòru pa boso tin un kontesta kla pa ken ku puntra algu!
COL,Karta Di Pablo Na Kolosensenan,Kolosensenan,NT,4,7,"Nos kerido ruman Tígiko, mi asistente fiel i kompañero den trabou pa Señor, lo duna boso tur notisia ku ta toka mi."
COL,Karta Di Pablo Na Kolosensenan,Kolosensenan,NT,4,8,"Ta pa e motibu ei mi ta mand'é serka boso, pa boso haña sa loke ta pasando ku nos i asina haña kurashi."
COL,Karta Di Pablo Na Kolosensenan,Kolosensenan,NT,4,9,"Mi ta mand'é serka boso huntu ku Onésimo, nos ruman fiel i stimá, ku ta un di boso. Nan lo konta boso tur kos ku ta pasando aki."
COL,Karta Di Pablo Na Kolosensenan,Kolosensenan,NT,4,10,"Aristargo, ku ta den prizòn huntu ku mi, ta manda kumindamentu pa boso i tambe Marko, primu di Barnabas. Ya boso a haña mi instrukshonnan kon risibí Marko si e mester bini serka boso. Dun'é un bonbiní!"
COL,Karta Di Pablo Na Kolosensenan,Kolosensenan,NT,4,11,"Hesus, tambe yamá Hustu, tambe ta manda kumindamentu. E tres hòmbernan akí ta e úniko kreyentenan hudiu ku ta traha huntu ku mi pa reino di Dios i nan a konsolá mi hopi."
COL,Karta Di Pablo Na Kolosensenan,Kolosensenan,NT,4,12,Kumindamentu di Epafras; e ta un di boso i sirbidó di Kristu-Hesus. Semper e ta resa pa boso ku mashá fervor pa boso para firme komo kreyente madurá ku ta obedesé boluntat di Dios den tur kos.
COL,Karta Di Pablo Na Kolosensenan,Kolosensenan,NT,4,13,Mi por sigurá boso ku e ta traha duru pa boso i pa e hendenan na Laodisea i Hierápolis.
COL,Karta Di Pablo Na Kolosensenan,Kolosensenan,NT,4,14,"Lukas, nos kerido dòkter, i ruman Demas tambe ta manda kumindamentu."
COL,Karta Di Pablo Na Kolosensenan,Kolosensenan,NT,4,15,"Kumindamentu pa nos rumannan na Laodisea, nos ruman Nimfa i e iglesia ku ta reuní na su kas."
COL,Karta Di Pablo Na Kolosensenan,Kolosensenan,NT,4,16,"Despues ku boso a lesa e karta akí, sòru pa nan les'é na e iglesia di Laodisea tambe. Anto sòru pa boso tambe lesa esun ku mi a manda pa Laodisea."
COL,Karta Di Pablo Na Kolosensenan,Kolosensenan,NT,4,17,Bisa Argipo: ‘Mira pa bo kumpli ku e trabou ku bo a tuma riba bo pa sirbi Señor.’
COL,Karta Di Pablo Na Kolosensenan,Kolosensenan,NT,4,18,"Ami mes ta skibi loke ta sigui: Ami, Pablo, ta manda kumindamentu! Kòrda ku mi ta prizonero. Dios su grasia sea ku boso."
1TH,Promé Karta Di Pablo Na Tesalonisensenan,1 Tesalonisensenan,NT,1,1,"Esaki ta karta di Pablo, Silas i Timoteo pa e iglesia na Tesalónika ku ta pertenesé na Dios Tata i na nos Señor Hesu-Kristu. Grasia i pas sea ku boso."
1TH,Promé Karta Di Pablo Na Tesalonisensenan,1 Tesalonisensenan,NT,1,2,"Semper nos ta gradisí Dios pa boso tur, ora nos kòrda boso den nos orashon. Pasobra kontinuamente"
1TH,Promé Karta Di Pablo Na Tesalonisensenan,1 Tesalonisensenan,NT,1,3,"nos ta kòrda, den presensia di nos Dios i Tata, kon boso ta pone boso fe den práktika, kuantu trabou boso ta pasa pa mustra amor i kon boso ta sigui spera ku firmesa riba nos Señor Hesu-Kristu."
1TH,Promé Karta Di Pablo Na Tesalonisensenan,1 Tesalonisensenan,NT,1,4,"Ademas rumannan stimá pa Dios, nos sa ku El a skohe boso."
1TH,Promé Karta Di Pablo Na Tesalonisensenan,1 Tesalonisensenan,NT,1,5,"Pasobra ora nos a prediká e bon notisia na boso, nos no a hasié djis ku palabra so, pero ku poder i Spiritu Santu, basá riba un konvikshon firme. Tambe boso sa kon nos a komportá nos serka boso pa boso mes bon."
1TH,Promé Karta Di Pablo Na Tesalonisensenan,1 Tesalonisensenan,NT,1,6,"Anto boso di boso banda a bira hende ku ta sigui nos ehèmpel i esun di Señor, pasobra ku goso ku ta bini di Spiritu Santu boso a risibí e mensahe, ounke tabata meimei di hopi tribulashon."
1TH,Promé Karta Di Pablo Na Tesalonisensenan,1 Tesalonisensenan,NT,1,7,"Asin'ei boso a bira un ehèmpel pa tur e kreyentenan na provinsia di Masedonia i provinsia di Gresia,"
1TH,Promé Karta Di Pablo Na Tesalonisensenan,1 Tesalonisensenan,NT,1,8,"pasobra ta boso a laga e mensahe di Señor resoná no solamente na Masedonia i Gresia, pero tur kaminda, i e fe ku boso tin den Dios ta konosí. P'esei no ta na nodi pa nos agregá nada."
1TH,Promé Karta Di Pablo Na Tesalonisensenan,1 Tesalonisensenan,NT,1,9,E hendenan mes ta konta di e akohida ku nos a haña serka boso i kon boso a bira lomba pa e diosnan falsu pa bai sirbi e Dios bibu i berdadero
1TH,Promé Karta Di Pablo Na Tesalonisensenan,1 Tesalonisensenan,NT,1,10,i spera binida di Dios su Yu for di shelu; ta Hesus ku El a lanta for di morto. E ta libra nos di e kastigu benidero.
1TH,Promé Karta Di Pablo Na Tesalonisensenan,1 Tesalonisensenan,NT,2,1,"Pues, rumannan, boso mes sa ku nos bishita serka boso no tabata enbano."
1TH,Promé Karta Di Pablo Na Tesalonisensenan,1 Tesalonisensenan,NT,2,2,"Al kontrario, boso ta na altura ku ounke na Filipi nan a maltratá i insultá nos, Dios a yuda nos prediká su bon notisia na boso ku kurashi, no opstante un lucha fuerte."
1TH,Promé Karta Di Pablo Na Tesalonisensenan,1 Tesalonisensenan,NT,2,3,"Pasobra e apelashon ku nos a hasi na boso no ta sali for di eror òf intenshon impuru, ni nos no ta purba kohe boso kabes abou."
1TH,Promé Karta Di Pablo Na Tesalonisensenan,1 Tesalonisensenan,NT,2,4,"Nò, al kontrario, nos ta papia komo hende ku Dios a aprobá i konfia ku e bon notisia. Anto p'esei ora nos ta proklamá e bon notisia ei, no ta hende nos ke komplasé, sino Dios ku ta skrudiñá nos kurason."
1TH,Promé Karta Di Pablo Na Tesalonisensenan,1 Tesalonisensenan,NT,2,5,Boso sa ku nunka nos no a kalanchá boso ku palabra dushi i Dios ta nos testigu ku nos no a usa preteksto pa saka probecho pa nos mes.
1TH,Promé Karta Di Pablo Na Tesalonisensenan,1 Tesalonisensenan,NT,2,6,Tampoko nos no a buska honor ni serka boso ni serka otro hende.
1TH,Promé Karta Di Pablo Na Tesalonisensenan,1 Tesalonisensenan,NT,2,7,"Ounke komo apòstel di Kristu, nos por a eksigí hopi kos di boso, tòg nos a skohe pa ta manera mucha meimei di boso. Manera un mama ku yu na lechi ta kuida su yu, ku mes tantu kuido tierno nos a trata boso."
1TH,Promé Karta Di Pablo Na Tesalonisensenan,1 Tesalonisensenan,NT,2,8,"Nos amor pa boso tabata asina grandi ku nos tabata dispuesto no pa duna boso djis e bon notisia di Dios so, sino asta pa pone nos mes bida na boso disposishon. Dje leu ei nos amor a yega!"
1TH,Promé Karta Di Pablo Na Tesalonisensenan,1 Tesalonisensenan,NT,2,9,"Rumannan, boso mes ta kòrda kon duru nos a traha i púluwe tempu nos tabata serka boso. Nos tabata prediká e bon notisia di Dios na boso, trahando di dia i anochi pa nos pan, di manera ku nos no tabata un peso pa niun di boso."
1TH,Promé Karta Di Pablo Na Tesalonisensenan,1 Tesalonisensenan,NT,2,10,"Boso i Dios ta testigu ku nos manera di trata boso ku a bini na fe, tabata puru, korekto i ireprochabel."
1TH,Promé Karta Di Pablo Na Tesalonisensenan,1 Tesalonisensenan,NT,2,11,Boso sa tambe ku nos tabata pa kada un di boso manera un tata pa su yu.
1TH,Promé Karta Di Pablo Na Tesalonisensenan,1 Tesalonisensenan,NT,2,12,"Nos a animá i kurashá kada un di boso i a pidi boso seriamente pa hiba un bida digno den bista di Dios, Esun ku ta yama boso pa drenta su reino glorioso."
1TH,Promé Karta Di Pablo Na Tesalonisensenan,1 Tesalonisensenan,NT,2,13,"I p'esei mes nos ta gradisí Dios semper, pasobra tempu boso a risibí e mensahe di Dios fo'i nos boka, boso a konsider'é di ta berdadero palabra di Dios i no di hende. Ta e palabra di Dios ei ta duna resultado den bida di boso ku ta kreyente."
1TH,Promé Karta Di Pablo Na Tesalonisensenan,1 Tesalonisensenan,NT,2,14,"I enberdat, rumannan, a pasa ku boso meskos ku a pasa ku e iglesianan di Dios na Hudea, ku ta pertenesé na Kristu-Hesus. Pues nan tambe a sufri na man di nan mes kompatriotanan, e hudiunan."
1TH,Promé Karta Di Pablo Na Tesalonisensenan,1 Tesalonisensenan,NT,2,15,Ta e hudiunan a mata tantu Señor Hesus komo anteriormente e profetanan. Ta nan mes a persiguí nos i ta despresiá Dios. Nan ta mustra ku nan ta enemigu di tur hende;
1TH,Promé Karta Di Pablo Na Tesalonisensenan,1 Tesalonisensenan,NT,2,16,nan ta stroba nos di prediká na e pueblonan no hudiu a fin ku esakinan por haña salbashon. Asina semper bai nan ta tene nan lista di piká yen yen! I porfin kastigu di Dios ta baha riba nan.
1TH,Promé Karta Di Pablo Na Tesalonisensenan,1 Tesalonisensenan,NT,2,17,"Rumannan, ora nos a haña nos separá for di boso pa un tempu, físikamente pero no emoshonalmente, nos anhelo pa mira boso a bira asina intenso ku nos a hasi hopi mas esfuerso pa bishitá boso."
1TH,Promé Karta Di Pablo Na Tesalonisensenan,1 Tesalonisensenan,NT,2,18,"P'esei mes nos a plania pa bini serka boso atrobe. Ami mes a purba bini diferente bia, pero satanas a stroba nos."
1TH,Promé Karta Di Pablo Na Tesalonisensenan,1 Tesalonisensenan,NT,2,19,"Pasobra ora nos Señor Hesus bini bèk, ken otro ku no ta boso lo ta nos motibu pa speransa òf goso, e krans di viktoria pa nos por broma kuné su dilanti?"
1TH,Promé Karta Di Pablo Na Tesalonisensenan,1 Tesalonisensenan,NT,2,20,"Sí, boso ta nos gloria i goso."
1TH,Promé Karta Di Pablo Na Tesalonisensenan,1 Tesalonisensenan,NT,3,1,"P'esei ora nos no por a soportá mas, nos a disidí di keda Atena nos so numa"
1TH,Promé Karta Di Pablo Na Tesalonisensenan,1 Tesalonisensenan,NT,3,2,"i manda nos ruman Timoteo, kolaboradó di Dios den anunsiamentu di e bon notisia di Kristu. Nos a mand'é pa fortifiká i animá boso den boso fe"
1TH,Promé Karta Di Pablo Na Tesalonisensenan,1 Tesalonisensenan,NT,3,3,"i pa niun di boso no laga e tribulashonnan ku nos tur ta pasa aden tolondrá boso. Pasobra manera boso sa kaba, ta kos ku mester sosodé ku nos."
1TH,Promé Karta Di Pablo Na Tesalonisensenan,1 Tesalonisensenan,NT,3,4,"Tempu nos tabata serka boso, nos a bisa boso kaba ku nos tur mester pasa den tribulashon i manera boso sa, esei a sosodé tambe!"
1TH,Promé Karta Di Pablo Na Tesalonisensenan,1 Tesalonisensenan,NT,3,5,"P'esei ami personalmente, ora mi no por a wanta mas, a manda informá kon ta bai ku boso fe. Mi tabatin miedu pa e tentadó no laga boso kai den tentashon i laga nos trabou resultá enbano."
1TH,Promé Karta Di Pablo Na Tesalonisensenan,1 Tesalonisensenan,NT,3,6,"Pero awor ei Timoteo a kaba di yega fo'i Tesalónika ku bon notisia tokante boso fe i amor, tambe ku boso semper a keda ku bon rekuerdo di nos i ku mashá gana di mira nos, meskos ku nos tambe tin gana di mira boso."
1TH,Promé Karta Di Pablo Na Tesalonisensenan,1 Tesalonisensenan,NT,3,7,"P'esei, rumannan, den tur nos aflikshon i tribulashon e notisia ku boso a keda pará firme den boso fe, a kurashá nos."
1TH,Promé Karta Di Pablo Na Tesalonisensenan,1 Tesalonisensenan,NT,3,8,"Anto si boso ta pará firme den Señor, esei ta duna nos ánimo pa biba."
1TH,Promé Karta Di Pablo Na Tesalonisensenan,1 Tesalonisensenan,NT,3,9,"Awor kon lo nos por kaba di gradisí Dios pa tur e goso ku nos ta sinti pa boso motibu, ora nos ta resa dilanti di Dios?"
1TH,Promé Karta Di Pablo Na Tesalonisensenan,1 Tesalonisensenan,NT,3,10,Di dia i anochi nos ta roga Dios fervorosamente pa pèrmití nos mira boso personalmente i yuda boso ku loke ta falta den boso fe.
1TH,Promé Karta Di Pablo Na Tesalonisensenan,1 Tesalonisensenan,NT,3,11,Nos orashon ta pa Dios mes ku ta nos Tata i pa nos Señor Hesus prepará kaminda pa nos por bishitá boso.
1TH,Promé Karta Di Pablo Na Tesalonisensenan,1 Tesalonisensenan,NT,3,12,"I ku Señor laga boso amor pa otro i pa tur otro hende krese i bona, pa e bira meskos ku nos amor pa boso."
1TH,Promé Karta Di Pablo Na Tesalonisensenan,1 Tesalonisensenan,NT,3,13,"Asina lo E fortifiká boso kurason pa boso por para ireprochabel i santu dilanti di nos Dios i Tata, ora nos Señor Hesus bini bèk huntu ku esnan ku ta pertenesé na djE. Amèn."
1TH,Promé Karta Di Pablo Na Tesalonisensenan,1 Tesalonisensenan,NT,4,1,"Awor, rumannan, den nòmber di Señor Hesus nos ta pidi i eksigí di boso pa sigui biba den un forma ku ta agradá Dios, manera nos a siña boso i hasié mas di loke boso ta hasiendo kaba."
1TH,Promé Karta Di Pablo Na Tesalonisensenan,1 Tesalonisensenan,NT,4,2,Pasobra boso konosé e instrukshonnan ku nos a duna boso ku outoridat di Señor Hesus.
1TH,Promé Karta Di Pablo Na Tesalonisensenan,1 Tesalonisensenan,NT,4,3,Ta boluntat di Dios pa boso biba den un forma santu i keda leu for di inmoralidat.
1TH,Promé Karta Di Pablo Na Tesalonisensenan,1 Tesalonisensenan,NT,4,4,Kada un di boso mester sa kon dominá su mes kurpa na un manera santu i honorabel.
1TH,Promé Karta Di Pablo Na Tesalonisensenan,1 Tesalonisensenan,NT,4,5,Boso no mester laga pashon i mal deseo dominá boso manera ta pasa ku hende ku no konosé Dios.
1TH,Promé Karta Di Pablo Na Tesalonisensenan,1 Tesalonisensenan,NT,4,6,"No laga niun hende abusá ni defroudá su ruman den e asuntu akí, pasobra Señor ta kastigá tur e kosnan akí severamente, manera nos a atvertí boso kaba."
1TH,Promé Karta Di Pablo Na Tesalonisensenan,1 Tesalonisensenan,NT,4,7,"Dios no a yama nos pa un bida inmoral, pero pa un bida santu."
1TH,Promé Karta Di Pablo Na Tesalonisensenan,1 Tesalonisensenan,NT,4,8,"P'esei esun ku ta rechasá e instrukshonnan akí no ta rechasá hende, sino ta rechasá Dios mes ku a duna boso su Spiritu Santu."
1TH,Promé Karta Di Pablo Na Tesalonisensenan,1 Tesalonisensenan,NT,4,9,"Awor pa loke ta trata amor entre ruman kreyente nos no tin nodi di skibi boso nada tokante esei, pasobra Dios mes a siña boso stima otro."
1TH,Promé Karta Di Pablo Na Tesalonisensenan,1 Tesalonisensenan,NT,4,10,"Anto t'esei mes boso ta hasi ku tur e rumannan ku ta biba den provinsia di Masedonia. Pero rumannan, nos ta roga boso pa boso sigui stima otro hende mas tantu ainda."
1TH,Promé Karta Di Pablo Na Tesalonisensenan,1 Tesalonisensenan,NT,4,11,"Sòru pa boso biba un bida trankil, esta okupá ku boso mes asuntunan i traha pa boso mes pan di kada dia, manera nos a enkargá boso."
1TH,Promé Karta Di Pablo Na Tesalonisensenan,1 Tesalonisensenan,NT,4,12,Ya asina e hendenan ku no ta pertenesé na boso ta haña un bon impreshon di boso i boso no tin nodi di dependé di niun hende pa nada.
1TH,Promé Karta Di Pablo Na Tesalonisensenan,1 Tesalonisensenan,NT,4,13,"Rumannan, nos no ke pa boso keda sin sa kiko lo pasa ku e kreyentenan ku a muri kaba. Ya boso no ta bira tristu manera otro hende, ku no tin speransa."
1TH,Promé Karta Di Pablo Na Tesalonisensenan,1 Tesalonisensenan,NT,4,14,"Nos ta kere ku Hesus a muri i lanta for di morto, i asina nos ta kere tambe ku ora E bini bèk, esnan ku a muri ku fe den djE, lo lanta fo'i morto i ku Dios lo tuma nan for di riba mundu huntu ku Hesus."
1TH,Promé Karta Di Pablo Na Tesalonisensenan,1 Tesalonisensenan,NT,4,15,"A base di loke Señor a bisa, nos por sigurá boso ku nos, ku ta na bida ainda ora Señor bini, lo no pasa bai dilanti di esnan ku a muri kaba."
1TH,Promé Karta Di Pablo Na Tesalonisensenan,1 Tesalonisensenan,NT,4,16,"Pasobra na momento ku tende un stèm duru duna òrdu, e stèm di arkangel zona i tròmpèt di Dios resoná, Señor mes lo baha for di shelu. Esnan ku a kere den Kristu promé ku nan a muri, lo lanta for di morto promé."
1TH,Promé Karta Di Pablo Na Tesalonisensenan,1 Tesalonisensenan,NT,4,17,"Anto despues Dios lo alsa nos ku ta na bida ainda riba e nubianan, huntu ku esnan ku a muri kaba, pa bai kontra ku Señor den laria. I asina nos lo ta pa semper huntu ku Señor."
1TH,Promé Karta Di Pablo Na Tesalonisensenan,1 Tesalonisensenan,NT,4,18,Kurashá otro antó ku e palabranan akí.
1TH,Promé Karta Di Pablo Na Tesalonisensenan,1 Tesalonisensenan,NT,5,1,"No ta nesesario pa mi skibi boso di e ora ni e tempu ku Señor ta bini bèk,"
1TH,Promé Karta Di Pablo Na Tesalonisensenan,1 Tesalonisensenan,NT,5,2,"pasobra boso sa mashá bon kaba ku dia di Señor ta yega manera ladron den anochi, na e momento ménos sperá."
1TH,Promé Karta Di Pablo Na Tesalonisensenan,1 Tesalonisensenan,NT,5,3,"Ora hende ta bisando: ‘Tur kos ta trankil i seif,’ diripiente destrukshon lo baha riba nan, manera doló di parto ta kohe un muhé na estado, anto no tin skapatorio!"
1TH,Promé Karta Di Pablo Na Tesalonisensenan,1 Tesalonisensenan,NT,5,4,"Pero, rumannan, boso no ta biba den skuridat i e dia ku Señor ta bini lo no sorprendé boso manera un ladron."
1TH,Promé Karta Di Pablo Na Tesalonisensenan,1 Tesalonisensenan,NT,5,5,"Pasobra boso ta yu di lus, hende ku ta biba den klaridat di dia. Nos no ta di anochi ni di skuridat!"
1TH,Promé Karta Di Pablo Na Tesalonisensenan,1 Tesalonisensenan,NT,5,6,"P'esei no laga nos drumi manera otro ta hasi, pero laga nos keda lantá i bon na tinu."
1TH,Promé Karta Di Pablo Na Tesalonisensenan,1 Tesalonisensenan,NT,5,7,"Pasobra esnan ku ta drumi, ta drumi anochi! Anto esnan ku ta bebe burachi, ta bebe burachi anochi!"
1TH,Promé Karta Di Pablo Na Tesalonisensenan,1 Tesalonisensenan,NT,5,8,"Pero nos ku ta hende ku ta biba den klaridat, laga nos keda bon na tinu. Laga nos bisti fe i amor manera un harnas pa protegé nos i bisti e speransa riba salbashon manera un hèlmu riba nos kabes."
1TH,Promé Karta Di Pablo Na Tesalonisensenan,1 Tesalonisensenan,NT,5,9,"Pasobra Dios no a destiná nos pa haña kastigu, pero pa risibí salbashon pa medio di nos Señor Hesu-Kristu."
1TH,Promé Karta Di Pablo Na Tesalonisensenan,1 Tesalonisensenan,NT,5,10,"T'É a muri pa nos, pa nos por biba huntu kunÉ, sea ku nos ta na bida òf den soño di morto."
1TH,Promé Karta Di Pablo Na Tesalonisensenan,1 Tesalonisensenan,NT,5,11,P'esei kurashá i yuda otro krese manera boso ta hasi kaba.
1TH,Promé Karta Di Pablo Na Tesalonisensenan,1 Tesalonisensenan,NT,5,12,"Rumannan, nos ke pidi boso duna esnan ku ta traha meimei di boso rekonosementu, esta boso lidernan ku ta instruí boso den asuntu di Señor."
1TH,Promé Karta Di Pablo Na Tesalonisensenan,1 Tesalonisensenan,NT,5,13,Boso mester apresiá i stima nan mashá hopi mes pa e trabou ku nan ta hasi. Biba na pas ku otro.
1TH,Promé Karta Di Pablo Na Tesalonisensenan,1 Tesalonisensenan,NT,5,14,"Nos ke ekshortá boso, rumannan, pa hasi lo siguiente: koregí esnan ku ta indisipliná, kurashá esnan ku ta desanimá, yuda esnan ku ta débil i tene pasenshi ku tur hende."
1TH,Promé Karta Di Pablo Na Tesalonisensenan,1 Tesalonisensenan,NT,5,15,"Mira pa niun hende no paga malu ku malu, pero semper buska pa hasi loke ta bon pa e otro rumannan i pa tur hende."
1TH,Promé Karta Di Pablo Na Tesalonisensenan,1 Tesalonisensenan,NT,5,16,Sea semper kontentu;
1TH,Promé Karta Di Pablo Na Tesalonisensenan,1 Tesalonisensenan,NT,5,17,resa kontinuamente;
1TH,Promé Karta Di Pablo Na Tesalonisensenan,1 Tesalonisensenan,NT,5,18,"yama Dios danki bou di tur sirkunstansia, pasobra esei ta loke Dios ta deseá di boso komo hende ku ta kere den Kristu."
1TH,Promé Karta Di Pablo Na Tesalonisensenan,1 Tesalonisensenan,NT,5,19,No paga kandela di Spiritu Santu
1TH,Promé Karta Di Pablo Na Tesalonisensenan,1 Tesalonisensenan,NT,5,20,"ni menospresiá profesia,"
1TH,Promé Karta Di Pablo Na Tesalonisensenan,1 Tesalonisensenan,NT,5,21,"saminá tur kos i keda ku loke ta bon,"
1TH,Promé Karta Di Pablo Na Tesalonisensenan,1 Tesalonisensenan,NT,5,22,evitá tur sorto di kos malu.
1TH,Promé Karta Di Pablo Na Tesalonisensenan,1 Tesalonisensenan,NT,5,23,"Ku Dios mes ku ta e Dios di pas hasi boso kompletamente santu i warda boso spiritu, alma i kurpa, sin mancha, pa binida di nos Señor Hesu-Kristu."
1TH,Promé Karta Di Pablo Na Tesalonisensenan,1 Tesalonisensenan,NT,5,24,Dios ku ta yama boso ta fiel i E lo kumpli.
1TH,Promé Karta Di Pablo Na Tesalonisensenan,1 Tesalonisensenan,NT,5,25,"Rumannan, resa pa nos tambe."
1TH,Promé Karta Di Pablo Na Tesalonisensenan,1 Tesalonisensenan,NT,5,26,Kumindá tur e rumannan ku un sunchi santu.
1TH,Promé Karta Di Pablo Na Tesalonisensenan,1 Tesalonisensenan,NT,5,27,Mi ta enkargá boso ku outoridat di Señor pa lesa e karta akí pa tur ruman.
1TH,Promé Karta Di Pablo Na Tesalonisensenan,1 Tesalonisensenan,NT,5,28,Grasia di nos Señor Hesu-Kristu sea ku boso.
2TH,Di Dos Karta Di Pablo Na Tesalonisensenan,2 Tesalonisensenan,NT,1,1,"Esaki ta un karta di Pablo, Silas i Timoteo pa e iglesia na Tesalónika ku ta uní ku Dios, nos Tata, i ku nos Señor Hesu-Kristu."
2TH,Di Dos Karta Di Pablo Na Tesalonisensenan,2 Tesalonisensenan,NT,1,2,Grasia i pas di Dios nos Tata i Señor Hesu-Kristu sea ku boso.
2TH,Di Dos Karta Di Pablo Na Tesalonisensenan,2 Tesalonisensenan,NT,1,3,"Rumannan, ta nos deber pa semper yama Dios danki pa boso. Anto ta bon pa hasi esei, pasobra boso fe ta kresiendo abundantemente i e stimashon ku boso tin pa otro ta oumentando."
2TH,Di Dos Karta Di Pablo Na Tesalonisensenan,2 Tesalonisensenan,NT,1,4,P'esei nos ta papia di boso ku orguyo den e iglesianan di Dios i ta konta kon boso ta soportá persekushon i sufrimentu ku perseveransia i fe.
2TH,Di Dos Karta Di Pablo Na Tesalonisensenan,2 Tesalonisensenan,NT,1,5,"Boso ta pasa den tur e kosnan ei komo un señal palpabel kon hustu Dios su huisio ta i pa asina boso por ta digno di drenta su reino, pa kual enberdat boso ta pasa sufrimentu."
2TH,Di Dos Karta Di Pablo Na Tesalonisensenan,2 Tesalonisensenan,NT,1,6,Pasobra ta korekto pa Dios laga esnan ku ta kousa boso sufrimentu tambe sufri
2TH,Di Dos Karta Di Pablo Na Tesalonisensenan,2 Tesalonisensenan,NT,1,7,"i pa E duna boso ku ta sufri alivio meskos ku nos. Esei lo sosodé riba e dia ku Señor Hesus aparesé ku su angelnan poderoso, biniendo for di shelu"
2TH,Di Dos Karta Di Pablo Na Tesalonisensenan,2 Tesalonisensenan,NT,1,8,"den vlandam di kandela. Lo E bini pa kastigá esnan ku no ke sa nada di Dios; sí, esnan ku no ta hasi kaso di e bon notisia di nos Señor Hesus."
2TH,Di Dos Karta Di Pablo Na Tesalonisensenan,2 Tesalonisensenan,NT,1,9,"Nan kastigu lo ta destrukshon eterno i nan lo ta alehá for di presensia di Señor, for di su poder glorioso."
2TH,Di Dos Karta Di Pablo Na Tesalonisensenan,2 Tesalonisensenan,NT,1,10,"Esei lo sosodé riba e dia ku Señor lo bini pa su pueblo santu honr'É i pa tur kreyente atmir'É. Boso tambe lo ta den nan, pasobra boso a kere e testimonio ku nos a duna boso."
2TH,Di Dos Karta Di Pablo Na Tesalonisensenan,2 Tesalonisensenan,NT,1,11,"Ta p'esei mes nos ta resa semper pa boso, pa nos Dios hasi boso digno di su yamada i pa E realisá ku su poder tur boso bon propósitonan i e trabounan ku boso ke hasi, motivá pa fe."
2TH,Di Dos Karta Di Pablo Na Tesalonisensenan,2 Tesalonisensenan,NT,1,12,"Asina, danki na boso, nòmber di nos Señor Hesus lo keda honrá i danki n'E boso lo keda honrá konforme grasia di nos Dios i nos Señor Hesu-Kristu."
2TH,Di Dos Karta Di Pablo Na Tesalonisensenan,2 Tesalonisensenan,NT,2,1,"Awor, rumannan, tokante binimentu di nos Señor Hesu-Kristu i e echo ku nos lo ta reuní kunÉ, nos ta pidi boso:"
2TH,Di Dos Karta Di Pablo Na Tesalonisensenan,2 Tesalonisensenan,NT,2,2,"no laga nada ku ta anunsiá ku dia di Señor su binida a yega kaba, kita boso lihé fo'i skel i alarmá boso, no ta importá si ta un revelashon, un predikashi òf un karta supuestamente di nos."
2TH,Di Dos Karta Di Pablo Na Tesalonisensenan,2 Tesalonisensenan,NT,2,3,"No laga niun hende gaña boso di ningun manera, pasobra promé ku Señor bini, ta bini e rebeldia kontra Dios i tambe e hòmber ku ta personifikashon di maldat, esun destiná pa pèrdishon."
2TH,Di Dos Karta Di Pablo Na Tesalonisensenan,2 Tesalonisensenan,NT,2,4,"E hòmber ei ta esun ku ta lanta kontra tur loke ta karga nòmber di Dios i ta digno di adorashon, i ta alsa su mes riba nan. E ta yega asina leu ku e ta bai sinta den tèmpel di Dios i proklamá públikamente ku t'é mes ta Dios!"
2TH,Di Dos Karta Di Pablo Na Tesalonisensenan,2 Tesalonisensenan,NT,2,5,"Kòrda ku mi a papia e kosnan akí diferente bia ku boso, tempu ainda mi tabata serka boso."
2TH,Di Dos Karta Di Pablo Na Tesalonisensenan,2 Tesalonisensenan,NT,2,6,Anto boso ta na altura ken ta stroba e hòmber ei di sali bini dilanti promé ku su tempu.
2TH,Di Dos Karta Di Pablo Na Tesalonisensenan,2 Tesalonisensenan,NT,2,7,"Pues e plan sekreto di maldat ya a kuminsá funshoná kaba, pero solamente ta falta pa hala esun ku ta strob'é un banda."
2TH,Di Dos Karta Di Pablo Na Tesalonisensenan,2 Tesalonisensenan,NT,2,8,"Ora esei sosodé, e hòmber ku ta personifikashon di maldat lo sali bini dilanti. Anto ora Hesus aparesé den su splendor, lo E destruyé ku su rosea i derot'é kompletamente."
2TH,Di Dos Karta Di Pablo Na Tesalonisensenan,2 Tesalonisensenan,NT,2,9,"E hòmber ei lo bini ku yudansa di satanas, ku tur sorto di muestra di poder, señal- i milagernan engañoso."
2TH,Di Dos Karta Di Pablo Na Tesalonisensenan,2 Tesalonisensenan,NT,2,10,"Tambe e ta bini ku tur sorto di engaño malisioso pa desviá esnan ku ta bai pèrdí, pasobra nan no a habri nan mes pa stima bèrdat i asina haña salbashon."
2TH,Di Dos Karta Di Pablo Na Tesalonisensenan,2 Tesalonisensenan,NT,2,11,"P'esei Dios ta manda un forsa pa desviá nan, pa nan kere den loke ta mentira."
2TH,Di Dos Karta Di Pablo Na Tesalonisensenan,2 Tesalonisensenan,NT,2,12,"Asina nan tur ta haña nan kondena, tur ku no a kere den bèrdat, pero a sinti goso den hasi maldat."
2TH,Di Dos Karta Di Pablo Na Tesalonisensenan,2 Tesalonisensenan,NT,2,13,"Rumannan stimá pa Señor, ta nos deber pa semper yama Dios danki pa boso, pasobra Dios a skohe boso pa ta e proménan ku ta risibí salbashon pa medio di Spiritu Santu ku ta santifiká boso i pa medio di boso fe den loke ta bèrdat."
2TH,Di Dos Karta Di Pablo Na Tesalonisensenan,2 Tesalonisensenan,NT,2,14,"Ta p'esei mes Dios a yama boso pa medio di e bon notisia ku nos ta prediká, pa boso tuma parti na e gloria di nos Señor Hesu-Kristu."
2TH,Di Dos Karta Di Pablo Na Tesalonisensenan,2 Tesalonisensenan,NT,2,15,"P'esei anto rumannan, para firme, tene duru na e siñansanan ku boso a haña di nos, sea personalmente òf via karta."
2TH,Di Dos Karta Di Pablo Na Tesalonisensenan,2 Tesalonisensenan,NT,2,16,"Nos Señor Hesu-Kristu mes i Dios, nos Tata, ku a stima nos i p'esei a duna nos konsuelo eterno i bon speransa pa medio di su grasia,"
2TH,Di Dos Karta Di Pablo Na Tesalonisensenan,2 Tesalonisensenan,NT,2,17,animá i fortalesé boso kurason pa semper boso hasi i papia loke ta bon.
2TH,Di Dos Karta Di Pablo Na Tesalonisensenan,2 Tesalonisensenan,NT,3,1,"Pa terminá, rumannan, resa pa nos, pa meskos ku serka boso, e palabra di Señor sigui plama lihé i pa e hendenan risibié ku honor."
2TH,Di Dos Karta Di Pablo Na Tesalonisensenan,2 Tesalonisensenan,NT,3,2,"Resa tambe pa Dios libra nos di hende perverso i malbado, pasobra no ta tur hende tin fe."
2TH,Di Dos Karta Di Pablo Na Tesalonisensenan,2 Tesalonisensenan,NT,3,3,"Pero Señor ta fiel, lo E fortalesé boso i warda boso di e malbado."
2TH,Di Dos Karta Di Pablo Na Tesalonisensenan,2 Tesalonisensenan,NT,3,4,Nos ta konvensí ku Señor ta laga boso hasi loke nos a manda boso i ku boso ta sigui hasié.
2TH,Di Dos Karta Di Pablo Na Tesalonisensenan,2 Tesalonisensenan,NT,3,5,Señor dirigí boso kurason pa boso por komprondé e amor ku Dios tin pa boso i pa boso por tin konstansia manera Kristu.
2TH,Di Dos Karta Di Pablo Na Tesalonisensenan,2 Tesalonisensenan,NT,3,6,"Rumannan, den nòmber di nos Señor Hesu-Kristu, nos ta ordená boso pa no anda ku niun ruman ku ta hiba un bida indisipliná i no di akuerdo ku e instrukshonnan ku nos a duna nan."
2TH,Di Dos Karta Di Pablo Na Tesalonisensenan,2 Tesalonisensenan,NT,3,7,"Pasobra boso mes ta konsiente kon boso mester sigui nos ehèmpel: nos no a hiba un bida indisipliná tempu nos tabata huntu ku boso,"
2TH,Di Dos Karta Di Pablo Na Tesalonisensenan,2 Tesalonisensenan,NT,3,8,"ni nos no a kome pan di niun hende sin paga. Al kontrario, di dia i anochi nos a traha duru i púluwe pa nos no ta un peso pa niun di boso."
2TH,Di Dos Karta Di Pablo Na Tesalonisensenan,2 Tesalonisensenan,NT,3,9,"No ku nos no tabatin derecho di pidi boso yuda nos, pero nos a traha pa duna boso e ehèmpel ku boso mester sigui."
2TH,Di Dos Karta Di Pablo Na Tesalonisensenan,2 Tesalonisensenan,NT,3,10,"En bèrdat, tempu nos tabata huntu ku boso nos a duna boso e siguiente regla: Es ku no ke traha no ta kome!"
2TH,Di Dos Karta Di Pablo Na Tesalonisensenan,2 Tesalonisensenan,NT,3,11,"A yega na nos orea ku tin algun hende serka boso ku ta hiba un bida indisipliná; nan no ta buska trabou pa hasi, pero ta traha trabou di otro hende!"
2TH,Di Dos Karta Di Pablo Na Tesalonisensenan,2 Tesalonisensenan,NT,3,12,"Den nòmber di Señor Hesu-Kristu, nos ta ordená i enkargá e rumannan ku ta biba asina pa traha pa nan pan den tur trankilidat."
2TH,Di Dos Karta Di Pablo Na Tesalonisensenan,2 Tesalonisensenan,NT,3,13,"Pero rumannan, boso sí no mester kansa di hasi bon."
2TH,Di Dos Karta Di Pablo Na Tesalonisensenan,2 Tesalonisensenan,NT,3,14,"Wak ken no ke obedesé loke nos a bisa den e karta akí. No asosiá kuné, ya esei ta brongos'é."
2TH,Di Dos Karta Di Pablo Na Tesalonisensenan,2 Tesalonisensenan,NT,3,15,Ma no trat'é manera enemigu sí; hala su atenshon manera ta hasi ku un ruman.
2TH,Di Dos Karta Di Pablo Na Tesalonisensenan,2 Tesalonisensenan,NT,3,16,"Señor ku ta duna pas, duna boso e pas ei tur ora i bou di tur sirkunstansia. Señor sea ku boso tur!"
2TH,Di Dos Karta Di Pablo Na Tesalonisensenan,2 Tesalonisensenan,NT,3,17,Awor ta mi mes ta skibi esaki: Kumindamentu di Pablo! Ta asin'akí mi ta firma tur mi kartanan; ta asin'akí mi ta skibi.
2TH,Di Dos Karta Di Pablo Na Tesalonisensenan,2 Tesalonisensenan,NT,3,18,Grasia di nos Señor Hesu-Kristu sea ku boso tur.
1TI,Promé Karta Di Pablo Na Timoteo,1 Timoteo,NT,1,1,"Esaki ta karta di Pablo, apòstel di Kristu-Hesus, riba òrdu di Dios, nos Salbador, i Kristu-Hesus, nos Speransa."
1TI,Promé Karta Di Pablo Na Timoteo,1 Timoteo,NT,1,2,"E karta akí ta pa Timoteo, mi yu berdadero den fe. Dios Tata i nos Señor Kristu-Hesus duna bo grasia, mizerikòrdia, i pas."
1TI,Promé Karta Di Pablo Na Timoteo,1 Timoteo,NT,1,3,"Manera mi a pidi bo kaba ora mi a sali pa region di Masedonia, keda na Éfese. Tin algun hende einan ku ta instruí doktrina falsu. Duna òrdu pa nan stòp di hasi esei!"
1TI,Promé Karta Di Pablo Na Timoteo,1 Timoteo,NT,1,4,Anto bisa nan tambe pa no sigui atendé ku fábulanan i e asuntu di lista infinito di antepasado. E kosnan ei ta trese diskushon i no ta promové e formashon ku Dios ta duna pa medio di fe.
1TI,Promé Karta Di Pablo Na Timoteo,1 Timoteo,NT,1,5,"Ma propósito di proklamashon di plan di Dios ta pa promové amor ku ta sali di un kurason puru, un konsenshi limpi, i fe berdadero."
1TI,Promé Karta Di Pablo Na Timoteo,1 Timoteo,NT,1,6,Algun hende a desviá for di e kosnan akí i a kai den diskushon sin pia sin kabes.
1TI,Promé Karta Di Pablo Na Timoteo,1 Timoteo,NT,1,7,"Nan ke ta maestro di Lei, kaba nan no ta komprondé ni loke nan mes ta papia, ni tampoko loke nan ta siña otro hende ku tantu siguransa."
1TI,Promé Karta Di Pablo Na Timoteo,1 Timoteo,NT,1,8,"Nos sí sa ku Lei ta bon, si us'é manera mester us'é!"
1TI,Promé Karta Di Pablo Na Timoteo,1 Timoteo,NT,1,9,"Kòrda ku Lei no ta pa hende ku ta biba bon, pero pa esnan ku ta rebelde, desobedesidu, ku ta biba sin Dios, pa pekadónan i hendenan ku ta despresiá i profaná tur loke ta sagrado, pa esnan ku ta mata nan tata i mama, pa asesino,"
1TI,Promé Karta Di Pablo Na Timoteo,1 Timoteo,NT,1,10,"hende hòmber ku ta kometé inmoralidat seksual ku hende muhé, i hende hòmber ku ta drumi ku hende hòmber, trafikante di katibu, gañadó, esnan ku ta hura falsu òf ku ta hasi tur loke ta kontra doktrina sano."
1TI,Promé Karta Di Pablo Na Timoteo,1 Timoteo,NT,1,11,"E doktrina ei ta kuadra ku e bon notisia glorioso ku Dios, bendishoná sea su nòmber, a konfia na mi."
1TI,Promé Karta Di Pablo Na Timoteo,1 Timoteo,NT,1,12,"Mi ta gradisí Kristu-Hesus, nos Señor, ku a duna mi forsa; E t'Esun ku a konfia mi i nombra mi pa sirbiÉ,"
1TI,Promé Karta Di Pablo Na Timoteo,1 Timoteo,NT,1,13,"ounke den pasado mi tabata papia malu di djE, persiguiÉ i insult'É. Pero Dios a tene mizerikòrdia ku mi, pasobra ami, ku e tempu ei no tabata un kreyente, no tabata sa kiko mi tabata hasi."
1TI,Promé Karta Di Pablo Na Timoteo,1 Timoteo,NT,1,14,I nos Señor a drama su grasia abundantemente riba mi i a duna mi fe i amor di kua Kristu ta e fuente.
1TI,Promé Karta Di Pablo Na Timoteo,1 Timoteo,NT,1,15,E palabranan ku ta sigui ta konfiabel i ta meresé aseptashon kompleto: Kristu-Hesus a bini na mundu pa salba pekadónan. I ami ta esun di mas grandi!
1TI,Promé Karta Di Pablo Na Timoteo,1 Timoteo,NT,1,16,"Pero Dios a tene mizerikòrdia ku mi: Kristu-Hesus a mustra ami, e pekadó di mas grandi, su pasenshi sin límite komo ehèmpel pa tur esnan ku despues lo bin kere den djE i risibí bida eterno."
1TI,Promé Karta Di Pablo Na Timoteo,1 Timoteo,NT,1,17,"Honor i gloria na e Rei di tur siglo, na e Dios inmortal, invisibel i úniko! Amèn."
1TI,Promé Karta Di Pablo Na Timoteo,1 Timoteo,NT,1,18,"Timoteo, mi yu, mi ta konfia bo ku e enkargo ku mi a duna bo, konforme ku loke bo a tende den e profesianan ku bo a yega di haña. Laga e profesianan ei ta un yudansa pa bo den lucha pa e bon kousa,"
1TI,Promé Karta Di Pablo Na Timoteo,1 Timoteo,NT,1,19,armá ku fe i ku un konsenshi limpi. Algun hende ku no a skucha nan konsenshi a frakasá den nan fe.
1TI,Promé Karta Di Pablo Na Timoteo,1 Timoteo,NT,1,20,Den nan bo ta haña hende manera Himeneo i Alexander. Mi a entregá nan den man di satanas pa siña nan no blasfemá.
1TI,Promé Karta Di Pablo Na Timoteo,1 Timoteo,NT,2,1,"Promé ku tur kos mi ta hasi un apelashon serio na e kreyentenan pa ofresé súplika, orashon, interseshon i gradisimentu na Dios pa tur hende."
1TI,Promé Karta Di Pablo Na Timoteo,1 Timoteo,NT,2,2,"Mester resa pa esnan ku tin outoridat supremo i pa esnan prominente, ya nos por biba un bida ketu i trankil, yen di rèspèt pa Dios i rèspèt pa hende."
1TI,Promé Karta Di Pablo Na Timoteo,1 Timoteo,NT,2,3,"Orashon asina ta bon i aseptabel den bista di Dios, nos Salbador,"
1TI,Promé Karta Di Pablo Na Timoteo,1 Timoteo,NT,2,4,ku ke pa tur hende haña salbashon i yega na konosementu di e bèrdat:
1TI,Promé Karta Di Pablo Na Timoteo,1 Timoteo,NT,2,5,"Ta ún Dios so tin i ún Mediador entre Dios i nos, esta e hende, Kristu-Hesus;"
1TI,Promé Karta Di Pablo Na Timoteo,1 Timoteo,NT,2,6,"El a entregá su bida pa reskatá humanidat. Asina su morto a testiguá, na su debido tempu, ku Dios ke salba hende."
1TI,Promé Karta Di Pablo Na Timoteo,1 Timoteo,NT,2,7,"I El a nombra mi komo mensahero i apòstel pa anunsiá esei i siña esnan no hudiu tokante fe i bèrdat! No ta gaña mi ta gaña, ta bèrdat mi ta papia."
1TI,Promé Karta Di Pablo Na Timoteo,1 Timoteo,NT,2,8,"Mi ke pa tur kaminda ku ta hasi orashon hende hòmber, konsagrá na Dios, alsa nan man den orashon, sin ku nan paden ta karga rabia òf ta kunsumí."
1TI,Promé Karta Di Pablo Na Timoteo,1 Timoteo,NT,2,9,"Meskos tambe hende muhé mester bisti paña desente, simpel i apropiá, sin kuenta di flèktu òf peña kabei ku adorno di oro, bisti pèrla òf paña karu."
1TI,Promé Karta Di Pablo Na Timoteo,1 Timoteo,NT,2,10,"Nan adorno mester ta nan bon obranan, digno di hende muhé ku ke mustra bon kla ku nan ta dediká na Dios."
1TI,Promé Karta Di Pablo Na Timoteo,1 Timoteo,NT,2,11,Hende muhé mester keda ketu ora ta siña nan; nan mester ta kompletamente sumiso.
1TI,Promé Karta Di Pablo Na Timoteo,1 Timoteo,NT,2,12,Mi no ta pèrmití hende muhé duna siñansa ni tin outoridat riba hende hòmber; nan mester keda ketu.
1TI,Promé Karta Di Pablo Na Timoteo,1 Timoteo,NT,2,13,Pasobra Dios a krea Adam promé i despues Eva.
1TI,Promé Karta Di Pablo Na Timoteo,1 Timoteo,NT,2,14,Anto no ta Adam ta esun engañá; ta e muhé ta keda engañá i t'é a desobedesé palabra di Dios.
1TI,Promé Karta Di Pablo Na Timoteo,1 Timoteo,NT,2,15,"Pero hende muhé lo keda salbá pa medio di hañamentu di yu, si nan sigui ku sano huisio den fe, amor i un bida santu."
1TI,Promé Karta Di Pablo Na Timoteo,1 Timoteo,NT,3,1,"E palabranan ku ta sigui ta konfiabel: Si un hende ta anhelá pa bira lider di iglesia, ta un bon tarea e ta deseá."
1TI,Promé Karta Di Pablo Na Timoteo,1 Timoteo,NT,3,2,"P'esei un lider di iglesia mester ta ireprochabel: e mester ta fiel na su kasá i hiba un bida moderá; e mester ta huisioso, ku bon manera, hospitalario i kapas pa siña otro hende."
1TI,Promé Karta Di Pablo Na Timoteo,1 Timoteo,NT,3,3,"E no mester ta buraché òf buskadó di pleitu, pero un hende amabel i pasífiko, ku no ta stima plaka."
1TI,Promé Karta Di Pablo Na Timoteo,1 Timoteo,NT,3,4,E mester por manehá su kas bon i kria su yunan pa nan ta obedesidu i mustra rèspèt den tur situashon.
1TI,Promé Karta Di Pablo Na Timoteo,1 Timoteo,NT,3,5,"Pasobra si un hòmber no sa kon manehá su kas di famia, ta kon e por kuida iglesia di Dios?"
1TI,Promé Karta Di Pablo Na Timoteo,1 Timoteo,NT,3,6,"Esun ku ke bira lider no mester ta un hende resien kombertí tampoko, pa e no hincha di orguyo i haña e mesun kondena ku diabel."
1TI,Promé Karta Di Pablo Na Timoteo,1 Timoteo,NT,3,7,"Ademas e mester ta un hende respetá serka esnan ku no ta pertenesé na iglesia, pa e no pasa bèrgwensa i kai den trampa di diabel."
1TI,Promé Karta Di Pablo Na Timoteo,1 Timoteo,NT,3,8,"Diákono tambe mester hiba un bida digno di rèspèt i nan no mester ta kuchú di dos banda; nan no mester ta bisiá na biña, ni hende ku ta kore tras di ganashi deshonesto."
1TI,Promé Karta Di Pablo Na Timoteo,1 Timoteo,NT,3,9,"Nan mester atené nan na e bèrdat revelá ku nos a kere aden, ku un konsenshi limpi."
1TI,Promé Karta Di Pablo Na Timoteo,1 Timoteo,NT,3,10,"Ademas nan mester pasa un periodo di prueba promé i si nan proba di ta ireprochabel, laga nan sirbi komo diákono."
1TI,Promé Karta Di Pablo Na Timoteo,1 Timoteo,NT,3,11,"Meskos tambe e hende muhénan diákono mester hiba un bida digno di rèspèt, no di redashi, pero moderá i fiel den tur kos."
1TI,Promé Karta Di Pablo Na Timoteo,1 Timoteo,NT,3,12,Diákono mester ta fiel na nan kasá i nan mester por manehá nan mes kas i nan yunan bon.
1TI,Promé Karta Di Pablo Na Timoteo,1 Timoteo,NT,3,13,Pasobra esnan ku ta hasi nan tarea di sirbishi bon ta gana un bon nòmber pa nan mes i tin derechi di papia libremente di fe den Kristu-Hesus.
1TI,Promé Karta Di Pablo Na Timoteo,1 Timoteo,NT,3,14,"Mi ta skibi e instrukshonnan akí pa bo, ku speransa di mira bo pronto."
1TI,Promé Karta Di Pablo Na Timoteo,1 Timoteo,NT,3,15,"Pero si mi tarda, e karta akí ta pa bo sa kon hende mester komportá nan komo miembro di e famia di Dios, esta den iglesia di e Dios bibu, e iglesia ku ta pilá i sosten di bèrdat."
1TI,Promé Karta Di Pablo Na Timoteo,1 Timoteo,NT,3,16,"No tin duda ku e bèrdat revelá di nos fe ta impreshonante: Kristu-Hesus a bini den mundu, débil manera hende, deklará den shelu di ta vensedor, dor di Spiritu Santu, mirá pa angel, i proklamá na tur nashon, aseptá ku fe pa hende rònt mundu i tumá den gloria di shelu."
1TI,Promé Karta Di Pablo Na Timoteo,1 Timoteo,NT,4,1,"Pero di otro banda Spiritu Santu ta bisa bon kla ku den e último dianan lo tin hende ku lo nenga nan fe, pasobra nan ta sigui spiritu ku ta engañá hende i siñansa di demoño."
1TI,Promé Karta Di Pablo Na Timoteo,1 Timoteo,NT,4,2,E siñansanan ei ta bini di e gañadónan hipókrita ku no tin niun klase di heful i ta hende ku ta aktua komo si fuera a kima nan konsenshi ku heru kayente.
1TI,Promé Karta Di Pablo Na Timoteo,1 Timoteo,NT,4,3,E hendenan akí ta prohibí kasamentu i komementu di sierto kuminda. Pero Dios a krea e kosnan ei pa e kreyentenan i pa esnan ku konosé bèrdat aseptá nan ku gradisimentu na Dios.
1TI,Promé Karta Di Pablo Na Timoteo,1 Timoteo,NT,4,4,"Pues tur loke Dios a krea ta bon i no mester rechasá nada ku hende aseptá ku orashon di gradisimentu,"
1TI,Promé Karta Di Pablo Na Timoteo,1 Timoteo,NT,4,5,pasobra palabra di Dios huntu ku orashon di e kreyente ta pone ku tur kos ta keda dediká na Dios.
1TI,Promé Karta Di Pablo Na Timoteo,1 Timoteo,NT,4,6,"Si bo presentá e instrukshonnan akí na e rumannan, bo ta un bon sirbidó di Kristu-Hesus, alimentá pa e doktrina di nos fe i di e siñansa korekto ku bo ta sigui."
1TI,Promé Karta Di Pablo Na Timoteo,1 Timoteo,NT,4,7,"Pero keda leu di e leyendanan malisioso ku no ta nada mas ku blablamentu. Trein bo mes pa hiba un bida dediká,"
1TI,Promé Karta Di Pablo Na Timoteo,1 Timoteo,NT,4,8,"pasobra entrenamentu físiko tin poko balor, pero un bida dediká na Dios tin hopi balor den tur sentido. Di un forma di biba asina bo por spera benefisio tantu den e bida akí komo den esun benidero."
1TI,Promé Karta Di Pablo Na Timoteo,1 Timoteo,NT,4,9,Esei ta palabra konfiabel; tur hende mester asept'é!
1TI,Promé Karta Di Pablo Na Timoteo,1 Timoteo,NT,4,10,"P'esei mes nos ta mula kurpa i traha duru, pasobra nos a pone nos speransa den e Dios bibu, ku ta Salbador di tur hende, spesialmente di esnan ku ta kere den djE."
1TI,Promé Karta Di Pablo Na Timoteo,1 Timoteo,NT,4,11,E kosnan akí ta loke bo mester instruí i siña e hendenan.
1TI,Promé Karta Di Pablo Na Timoteo,1 Timoteo,NT,4,12,"No laga niun hende menospresiá bo pasobra bo ta hóben, pero sea un ehèmpel pa e kreyentenan den bo manera di papia, bo kondukta, amor, fe i puresa."
1TI,Promé Karta Di Pablo Na Timoteo,1 Timoteo,NT,4,13,"Miéntras bo ta spera mi bishita, dediká bo mes na lesamentu di Skritura pa e kongregashon tende, na ekshortashon i na siñansa."
1TI,Promé Karta Di Pablo Na Timoteo,1 Timoteo,NT,4,14,No neglishá e don spiritual ku bo a haña dia e ansianonan di iglesia a pone man riba bo i bo a risibí un mensahe profétiko.
1TI,Promé Karta Di Pablo Na Timoteo,1 Timoteo,NT,4,15,"Praktiká e kosnan akí, dediká bo mes na nan, ya tur hende ta mira ku bo ta progresá."
1TI,Promé Karta Di Pablo Na Timoteo,1 Timoteo,NT,4,16,"Keda kuida bo mes i paga tinu na loke bo ta siña otro hende. Sigui hasi e kosnan ku mi a bisa bo akí, pasobra si bo hasi nan lo bo salba bo mes i esnan ku ta skucha bo."
1TI,Promé Karta Di Pablo Na Timoteo,1 Timoteo,NT,5,1,"No koregí un hende hòmber di edat na mal manera, pero papia kuné manera ta ku bo mes tata bo ta papia. Anto koregí e hóbennan manera ta bo mes ruman nan ta."
1TI,Promé Karta Di Pablo Na Timoteo,1 Timoteo,NT,5,2,"Koregí e hende muhénan di edat manera ta bo mes mama nan ta i tambe e mucha muhénan hóben manera ta bo mes ruman nan ta, sin mal intenshon."
1TI,Promé Karta Di Pablo Na Timoteo,1 Timoteo,NT,5,3,Sostené biuda ku a keda kompletamente nan so!
1TI,Promé Karta Di Pablo Na Timoteo,1 Timoteo,NT,5,4,"Pero si un biuda tin yu òf ñetu, ta nan mester siña kumpli promé ku nan deber ku nan mes famia i asina paga bèk loke nan famia a hasi pa nan. Esei ta agradá Dios."
1TI,Promé Karta Di Pablo Na Timoteo,1 Timoteo,NT,5,5,"E biuda ku a keda kompletamente so, sin niun hende pa kuid'é, a pone tur su speransa den Dios; di dia i anochi e ta resa, hasi petishon na Dios."
1TI,Promé Karta Di Pablo Na Timoteo,1 Timoteo,NT,5,6,"Pero un biuda ku ta entregá su mes na plaser a muri spiritualmente kaba, ounke e ta na bida ainda."
1TI,Promé Karta Di Pablo Na Timoteo,1 Timoteo,NT,5,7,"Ordená e biudanan pa nan sigui e instrukshonnan akí, ya niun hende no tin nada di reprochá nan."
1TI,Promé Karta Di Pablo Na Timoteo,1 Timoteo,NT,5,8,"Si un hende no kuida su mes famia, spesialmente esnan ku ta biba den kas huntu kuné, el a rechasá su fe i ta pió ku esnan ku no ta kere."
1TI,Promé Karta Di Pablo Na Timoteo,1 Timoteo,NT,5,9,"Pone riba lista di e biudanan solamente esnan di no ménos ku sesenta aña, ku tabata fiel na nan kasá."
1TI,Promé Karta Di Pablo Na Timoteo,1 Timoteo,NT,5,10,"Nan mester ta konosí komo hende ku ta hasi bon obra. Mester wak si nan a kria esnan ku a lanta serka nan bon, si nan a mustra hospitalidat, si nan a laba pia di esnan ku ta pertenesé na pueblo santu di Dios, si nan a yuda hende den problema, den un palabra, si nan a dediká nan mes na tur sorto di obra di karidat."
1TI,Promé Karta Di Pablo Na Timoteo,1 Timoteo,NT,5,11,"Pero nenga di pone biuda hóben riba lista, pasobra ora e deseonan ku ta stroba nan di sirbi Kristu komo biuda lanta, nan ta haña gana di kasa atrobe!"
1TI,Promé Karta Di Pablo Na Timoteo,1 Timoteo,NT,5,12,E ora ei nan lo ta kulpabel di a kibra e promesa ku nan a hasi anteriormente pa sirbi Kristu komo biuda.
1TI,Promé Karta Di Pablo Na Timoteo,1 Timoteo,NT,5,13,"Ademas nan ta tuma pa kustumber di pasa kas pa kas i hasi kos di floho; anto esei no ta tur kos, no solamente nan ta bira floho, pero tambe hasidó di redu ku ta mete den loke no ta toka nan i ta papia loke nan no mester papia!"
1TI,Promé Karta Di Pablo Na Timoteo,1 Timoteo,NT,5,14,"P'esei mi ke pa e biudanan hóben kasa, haña yu i manehá nan kas, ya nan no ta duna nos enemigu chèns pa kritiká nos."
1TI,Promé Karta Di Pablo Na Timoteo,1 Timoteo,NT,5,15,Pasobra algun di nan a desviá i ta sigui Satanas kaba!
1TI,Promé Karta Di Pablo Na Timoteo,1 Timoteo,NT,5,16,"Pero den kaso di e biudanan mas bieu, si un di nan ta famia di un muhé kreyente, t'é mester kuid'é i no lag'é bira un karga pa iglesia, ya asina iglesia por kuida e biudanan ku di bèrdat a keda kompletamente so."
1TI,Promé Karta Di Pablo Na Timoteo,1 Timoteo,NT,5,17,"E ansianonan ku ta guia iglesia bon, meresé dòbel honor, spesialmente esnan ku a tuma e trabou di prediká i duna siñansa."
1TI,Promé Karta Di Pablo Na Timoteo,1 Timoteo,NT,5,18,"Pasobra Skritura ta bisa: ‘No bisti un bue bosal, ora bo ta us'é pa trabou di bati trigo’ i ‘Un trahadó meresé su suèldu’."
1TI,Promé Karta Di Pablo Na Timoteo,1 Timoteo,NT,5,19,"No pèrmití pa niun hende, ku no tin dos òf tres testigu na su banda, entregá un akusashon kontra di un ansiano."
1TI,Promé Karta Di Pablo Na Timoteo,1 Timoteo,NT,5,20,"Skual e ansianonan, ku ta sigui den piká, públikamente, ya e otronan ta kohe kurpa."
1TI,Promé Karta Di Pablo Na Timoteo,1 Timoteo,NT,5,21,"Mi ta enkargá bo seriamente, ku Dios, Hesu-Kristu i e angelnan skohí komo testigu, pa sigui e reglanan akí, sin diskriminá òf tuma parti pa niun hende!"
1TI,Promé Karta Di Pablo Na Timoteo,1 Timoteo,NT,5,22,No pone man riba hende muchu lihé ni bira kómplise den piká di otro hende; tene bo mes puru.
1TI,Promé Karta Di Pablo Na Timoteo,1 Timoteo,NT,5,23,"No bebe awa so, pero bebe un tiki biña tambe pa bo stoma i e hopi malesanan ku bo sa sinti."
1TI,Promé Karta Di Pablo Na Timoteo,1 Timoteo,NT,5,24,"Tin hende ku nan piká ta asina bisto ku promé ku hiba nan dilanti hues, nan piká mes a sali na kla kaba. Pero tin otro hende ku nan piká ta sali na kla te despues."
1TI,Promé Karta Di Pablo Na Timoteo,1 Timoteo,NT,5,25,Asina tambe bon obra ta bisto i asta esnan ku no ta dje bisto ei no ta keda skondí!
1TI,Promé Karta Di Pablo Na Timoteo,1 Timoteo,NT,6,1,"Esnan ku ta bou di yugo di sklabitut mester konsiderá nan shonnan digno di tur rèspèt, ya niun hende no ta haña niun motibu pa papia malu di Dios i di e siñansa ku nos ta duna."
1TI,Promé Karta Di Pablo Na Timoteo,1 Timoteo,NT,6,2,"Katibu den sirbishi di e kreyentenan no mester menospresiá nan shon pasobra nan ta ruman den fe. Al kontrario, nan mester sirbi nan shon mihó, pasobra esnan ku ta risibí e benefisionan di nan sirbishi ta kreyente i ruman stimá. Instruí i animá e hendenan ku loke mi a bisa aki."
1TI,Promé Karta Di Pablo Na Timoteo,1 Timoteo,NT,6,3,"Ken ku siña hende algu ku no ta kuadra ku e siñansa sano di nos Señor Hesu-Kristu i loke nos fe kristian ta siña,"
1TI,Promé Karta Di Pablo Na Timoteo,1 Timoteo,NT,6,4,"ta hinchá di orguyo i no sa nada. Hende asina tin un malesa di argumentá i diskutí riba palabra; esaki ta trese envidia, divishon, insulto, i sospecho baho."
1TI,Promé Karta Di Pablo Na Timoteo,1 Timoteo,NT,6,5,Tambe e ta trese diskushon entre hende ku mente korumpí ku a pèrdè tur sentido di bèrdat. Nan ta pensa ku sirbi Dios ta un manera pa bira riku!
1TI,Promé Karta Di Pablo Na Timoteo,1 Timoteo,NT,6,6,"Wèl, sí t'asina ku sirbi Dios ta duna hopi benefisio, basta bo ta satisfecho ku loke bo tin."
1TI,Promé Karta Di Pablo Na Timoteo,1 Timoteo,NT,6,7,Pasobra nos no a bini ku nada na mundu i nos no por bai ku nada tampoko.
1TI,Promé Karta Di Pablo Na Timoteo,1 Timoteo,NT,6,8,"Basta nos tin di kome i di bisti, nos por ta satisfecho."
1TI,Promé Karta Di Pablo Na Timoteo,1 Timoteo,NT,6,9,"Pero esnan ku tin gana di bira riku ta kai den tur sorto di tentashon, trampa i deseo estúpido i destruktivo, ku ta hundi hende den korupshon i pèrdishon."
1TI,Promé Karta Di Pablo Na Timoteo,1 Timoteo,NT,6,10,Pasobra amor pa plaka ta rais di tur sorto di maldat. Tin hende ku tabata asina haragan pa plaka ku nan a desviá di fe i kousa nan mes kurason tur sorto di doló.
1TI,Promé Karta Di Pablo Na Timoteo,1 Timoteo,NT,6,11,"Pero abo, ku ta hòmber di Dios, hui for di tur e kosnan ei! Lucha pa bo kondukta agradá Dios, pa bo ta dediká n'E i tin fe, amor, perseveransia i mansedumbre."
1TI,Promé Karta Di Pablo Na Timoteo,1 Timoteo,NT,6,12,"Lucha tur ku tin pa e bon kousa di fe pa gara bida eterno, pasobra ta p'esei Dios a yama bo i bo a duna un bon deklarashon di bo fe dilanti di hopi testigu."
1TI,Promé Karta Di Pablo Na Timoteo,1 Timoteo,NT,6,13,"Dilanti di Dios ku ta duna bida na tur loke ta eksistí i Kristu-Hesus ku a hasi un bon deklarashon i a duna testimonio dilanti di Pilato, mi ta ordená bo:"
1TI,Promé Karta Di Pablo Na Timoteo,1 Timoteo,NT,6,14,Hasi loke a manda bo i lo bo ta sin mancha i ireprochabel. Atené bo mes na esei fielmente te dia nos Señor Hesu-Kristu manifestá su mes.
1TI,Promé Karta Di Pablo Na Timoteo,1 Timoteo,NT,6,15,"Dios lo laga esei sosodé na su debido tempu; E ta e úniko Soberano, Esun bendishoná, Rei riba tur rei i Señor riba tur señor."
1TI,Promé Karta Di Pablo Na Timoteo,1 Timoteo,NT,6,16,E so ta inmortal; E ta biba den un lus ku niun hende no por aserká. Niun hende no a mir'É nunka ni no por mir'É tampoko! Honor i poder eterno ta toka n'E pa semper! Amèn.
1TI,Promé Karta Di Pablo Na Timoteo,1 Timoteo,NT,6,17,"Taha e hendenan riku di e mundu akí di bira orguyoso i pone nan speransa den rikesa, pasobra e ta algu insigur. Mihó nan pone nan speransa den Dios ku ta proveé nos ku tur kos na abundansia pa nos por gosa di nan."
1TI,Promé Karta Di Pablo Na Timoteo,1 Timoteo,NT,6,18,"Bisa nan hasi bon, bira riku na bon obra, sea generoso i kla pa mustra amabilidat."
1TI,Promé Karta Di Pablo Na Timoteo,1 Timoteo,NT,6,19,Asina nan ta akumulá un tesoro ku lo ta un bon fundeshi pa futuro i nan lo por gara e bida berdadero!
1TI,Promé Karta Di Pablo Na Timoteo,1 Timoteo,NT,6,20,"Timoteo, kuida bon loke a keda konfiá na bo! Alehá bo di tur argumentashon baho i bashí i di tur argumento kontrali ku por sali for di e asina yamá konosementu berdadero!"
1TI,Promé Karta Di Pablo Na Timoteo,1 Timoteo,NT,6,21,"Pasobra algun di esnan ku tabata kere den e sorto di konosementu ei, a desviá for di nan fe. Dios drama su grasia riba boso!"
2TI,Di Dos Karta Di Pablo Na Timoteo,2 Timoteo,NT,1,1,"Esaki ta un karta di Pablo, apòstel di Kristu-Hesus segun boluntat di Dios, mandá pa proklamá loke Dios a primintí tokante bida den union ku Kristu-Hesus."
2TI,Di Dos Karta Di Pablo Na Timoteo,2 Timoteo,NT,1,2,"Pa mi kerido yu Timoteo: Dios Tata i nos Señor Kristu-Hesus duna bo grasia, mizerikòrdia i pas."
2TI,Di Dos Karta Di Pablo Na Timoteo,2 Timoteo,NT,1,3,"Ora mi kòrda bo den e orashonnan ku mi ta hasi di dia i anochi, mi tin motibu pa gradisí Dios kontinuamente. Dios ku mi ta sirbi ku konsenshi limpi meskos ku mi antepasadonan."
2TI,Di Dos Karta Di Pablo Na Timoteo,2 Timoteo,NT,1,4,"Mi ta kòrda bo lágrimanan di despedida; mi tin un deseo profundo di mira bo atrobe, pa mi kurason yena di goso."
2TI,Di Dos Karta Di Pablo Na Timoteo,2 Timoteo,NT,1,5,"Tambe mi ta kòrda bo fe sinsero, e mesun fe ku tabata biba promé den bo wela Lois, despues den bo mama Eunike i awor, mi ta konvensí, den bo tambe!"
2TI,Di Dos Karta Di Pablo Na Timoteo,2 Timoteo,NT,1,6,P'esei mi ta rekordá bo riba e don di Dios ku bo a risibí dia mi a pone man riba bo; waya e don ei pa e bira un kandela aktivo den bo bida.
2TI,Di Dos Karta Di Pablo Na Timoteo,2 Timoteo,NT,1,7,"Pasobra Dios no a duna nos un spiritu di kobardia, pero di poder, amor i dominio propio."
2TI,Di Dos Karta Di Pablo Na Timoteo,2 Timoteo,NT,1,8,"Ke men, bo no mester tin bèrgwensa di testiguá na fabor di nos Señor òf di e echo ku ami ta prizonero pa su kousa. Al kontrario, aseptá, ku forsa di Dios, bo parti di e sufrimentu ku ta konsekuensia di predikamentu dje bon notisia."
2TI,Di Dos Karta Di Pablo Na Timoteo,2 Timoteo,NT,1,9,"Dios a salba nos i a yama nos pa bira un pueblo santu, no pa nos obranan, sino pasobra tabata su propósito i muestra di e bondat ku e tabatin pa nos for di eternidat, pa medio di Kristu-Hesus."
2TI,Di Dos Karta Di Pablo Na Timoteo,2 Timoteo,NT,1,10,Pero awor Dios a hasi e bondat ei visibel pa medio di binida di nos Salbador Kristu-Hesus: T'É a kaba ku poder di morto i pa medio di e bon notisia El a pone bida inmortal sali na kla.
2TI,Di Dos Karta Di Pablo Na Timoteo,2 Timoteo,NT,1,11,"Ta pa anunsiá e bon notisia ei mes, Dios a nombra mi komo mensahero, apòstel i maestro."
2TI,Di Dos Karta Di Pablo Na Timoteo,2 Timoteo,NT,1,12,"P'esei mes mi ta pasa den tur e sufrimentunan akí. Pero mi no tin bèrgwensa, pasobra mi sa den ken mi a pone mi fe i ta konvensí ku E tin sufisiente poder pa kuida loke mi a konfia n'E, te riba e dia ku Kristu-Hesus bini bèk."
2TI,Di Dos Karta Di Pablo Na Timoteo,2 Timoteo,NT,1,13,"Tuma e palabranan ku bo a tende di mi komo ehèmpel di siñansa sano i sigui nan den e fe i amor ku nos tin, danki na Kristu-Hesus."
2TI,Di Dos Karta Di Pablo Na Timoteo,2 Timoteo,NT,1,14,"Kuida e bon siñansa konfiá na bo, ku yudansa di Spiritu Santu ku ta biba den nos."
2TI,Di Dos Karta Di Pablo Na Timoteo,2 Timoteo,NT,1,15,"Manera bo sa kaba, tur disipel den provinsia di Asia, inkluso Figelo i Hermogeno, a bandoná mi."
2TI,Di Dos Karta Di Pablo Na Timoteo,2 Timoteo,NT,1,16,"Señor mustra mizerikòrdia ku famia di Onesiforo, pasobra el a animá mi hopi be. E no tabatin bèrgwensa ku mi tabata den prizòn."
2TI,Di Dos Karta Di Pablo Na Timoteo,2 Timoteo,NT,1,17,"Al kontrario, dia el a bishitá Roma, el a buska mi fervorosamente te ora el a haña mi."
2TI,Di Dos Karta Di Pablo Na Timoteo,2 Timoteo,NT,1,18,Señor pèrmitié haña su mizerikòrdia riba e dia ku Hesus bini bèk. Bo mes sa mashá bon kon Onesiforo a yuda e hendenan na Éfese.
2TI,Di Dos Karta Di Pablo Na Timoteo,2 Timoteo,NT,2,1,"P'esei abo, mi yu, sea fuerte pa medio di e grasia ku Kristu-Hesus ta duna."
2TI,Di Dos Karta Di Pablo Na Timoteo,2 Timoteo,NT,2,2,"Pasa e siñansa ku bo a haña di mi den presensia di hopi testigu pa hende konfiabel, kapasitá pa siña otro hende tambe."
2TI,Di Dos Karta Di Pablo Na Timoteo,2 Timoteo,NT,2,3,"Mira pa bo tambe karga parti di e sufrimentu, manera ta toka un bon sòldá di Kristu-Hesus."
2TI,Di Dos Karta Di Pablo Na Timoteo,2 Timoteo,NT,2,4,"Niun sòldá ku ta den servisio militar no ta mete ku asuntu sivil, pasobra e tin ku komplasé su superior."
2TI,Di Dos Karta Di Pablo Na Timoteo,2 Timoteo,NT,2,5,"Meskos tambe, un atleta no por gana e krans di viktoria, si e no kompetí di akuerdo ku e reglanan."
2TI,Di Dos Karta Di Pablo Na Timoteo,2 Timoteo,NT,2,6,"E kunukero, ku a kansa kurpa, tin derechi di haña e promé parti di kosecha."
2TI,Di Dos Karta Di Pablo Na Timoteo,2 Timoteo,NT,2,7,"Reflekshoná riba loke mi ta bisa bo, pasobra Señor mes lo duna bo komprondementu den tur kos."
2TI,Di Dos Karta Di Pablo Na Timoteo,2 Timoteo,NT,2,8,"Kòrda riba Hesu-Kristu, ku Dios a lanta for di morto i ku ta desendiente di rei David. Esei ta e bon notisia ku mi ta prediká."
2TI,Di Dos Karta Di Pablo Na Timoteo,2 Timoteo,NT,2,9,"Ta pasobra mi ta prediká e bon notisia akí mes, mi ta sufri asin'akí na man di hende i ta asta na kadena manera un kriminal! Pero no por bui Palabra di Dios sí!"
2TI,Di Dos Karta Di Pablo Na Timoteo,2 Timoteo,NT,2,10,"P'esei mi ta sufri tur kos pa kousa di esnan ku Dios a skohe, ya nan tambe por haña e salbashon ku Kristu-Hesus ta duna i e gloria eterno."
2TI,Di Dos Karta Di Pablo Na Timoteo,2 Timoteo,NT,2,11,"E palabranan ku ta sigui ta konfiabel: Si nos a muri huntu ku Kristu, nos lo biba huntu kunÉ."
2TI,Di Dos Karta Di Pablo Na Timoteo,2 Timoteo,NT,2,12,"Si nos perseverá, nos lo reina huntu kunÉ tambe. Si nos neng'É, E tambe lo nenga nos."
2TI,Di Dos Karta Di Pablo Na Timoteo,2 Timoteo,NT,2,13,"Si nos no ta fiel n'E, E sí ta keda fiel na nos, pasobra E no por bai kontra su mes."
2TI,Di Dos Karta Di Pablo Na Timoteo,2 Timoteo,NT,2,14,"Kòrda bo hendenan riba e kosnan akí i atvertí nan seriamente, ku Dios komo testigu, ku nan mester evitá diskushon sin sentido. E tipo di diskushon akí no ta yuda niun hende ku nada, pero ta hasi daño na esnan ku ta skucha."
2TI,Di Dos Karta Di Pablo Na Timoteo,2 Timoteo,NT,2,15,"Hasi bo máksimo esfuerso pa presentá bo mes na Dios komo un trahadó ku E ta aprobá, un trahadó ku ta siña hende e mensahe di bèrdat korektamente, sin hasi nada pa pone su mes kara na bèrgwensa."
2TI,Di Dos Karta Di Pablo Na Timoteo,2 Timoteo,NT,2,16,"Evitá kòmbersashon profano i bashí, pasobra esnan ku hiba tipo di kòmbersashon asina, lo sigui alehá mas i mas di Dios."
2TI,Di Dos Karta Di Pablo Na Timoteo,2 Timoteo,NT,2,17,"I loke nan ta papia, lo plama manera kanser, manera a pasa den kaso di Himeneo i Fileto."
2TI,Di Dos Karta Di Pablo Na Timoteo,2 Timoteo,NT,2,18,Nan a desviá di e bèrdat i bisa ku ya e resurekshon di morto a tuma lugá i asina nan a pone fe di otro hende tambaliá.
2TI,Di Dos Karta Di Pablo Na Timoteo,2 Timoteo,NT,2,19,"Sinembargo e fundeshi sólido ku Dios a pone, ta keda firme i den e fundeshi tin un inskripshon ku ta bisa: ‘Señor konosé esnan ku ta pertenesé n'E’ i ‘Tur esnan ku invoká nòmber di Señor mester kita leu for di maldat’."
2TI,Di Dos Karta Di Pablo Na Timoteo,2 Timoteo,NT,2,20,"Den un kas grandi bo ta haña opheto di oro i di plata, pero tambe di palu i di klei; algun ta di balor i otro no tin balor."
2TI,Di Dos Karta Di Pablo Na Timoteo,2 Timoteo,NT,2,21,"Siñadó falsu ta manera e kosnan sin balor. Ora un hende deshasí di nan, e ta bira algu di balor. E ora ei e ta spesial i útil pa su doño, prepará pa hasi tur sorto di bon obra."
2TI,Di Dos Karta Di Pablo Na Timoteo,2 Timoteo,NT,2,22,"Abo kore pa e pashonnan di hubentut i buska hustisia, fe, amor i pas, huntu ku esnan ku ta invoká Señor ku un kurason limpi."
2TI,Di Dos Karta Di Pablo Na Timoteo,2 Timoteo,NT,2,23,"Rechasá diskushon sin pia sin kabes, pasobra manera bo sa, nan ta kaba na pleitu."
2TI,Di Dos Karta Di Pablo Na Timoteo,2 Timoteo,NT,2,24,"Un sirbidó di Señor no mester pleita, pero mester trata tur hende ku kariño. E mester por ta un bon maestro, un hende ku pasenshi,"
2TI,Di Dos Karta Di Pablo Na Timoteo,2 Timoteo,NT,2,25,i e mester koregí esnan ku ta kontra dje ku suavidat. Pasobra tal bes Dios por duna e hendenan ei oportunidat di kombertí i yega na un konosementu real di e bèrdat.
2TI,Di Dos Karta Di Pablo Na Timoteo,2 Timoteo,NT,2,26,E ora ei nan por bini bei i skapa di e trampa ku diabel a gara nan aden pa pone nan hasi loke e ke.
2TI,Di Dos Karta Di Pablo Na Timoteo,2 Timoteo,NT,3,1,"Sa ku den e último dianan lo bini temporada difísil,"
2TI,Di Dos Karta Di Pablo Na Timoteo,2 Timoteo,NT,3,2,"pasobra hende lo stima nan mes mas ku tur kos. Nan lo ta golos pa plaka, bromadó i arogante; nan lo blasfemá Dios, desobedesé nan mayornan i nan lo ta malagradesido. Nan lo no respetá loke ta di Dios;"
2TI,Di Dos Karta Di Pablo Na Timoteo,2 Timoteo,NT,3,3,"nan lo no tin kariño i nan lo no ke sera pas ku otro. Nan lo ta hasidó di redu, hende ku no por kontrolá nan mes, hende violento ku ta odia loke ta bon."
2TI,Di Dos Karta Di Pablo Na Timoteo,2 Timoteo,NT,3,4,"Nan lo traishoná otro i hasi kos pa loko. Nan lo ta hende hinchá di orguyo, ku ta stima plaser mas ku nan ta stima Dios."
2TI,Di Dos Karta Di Pablo Na Timoteo,2 Timoteo,NT,3,5,"Nan lo hasi manera nan ta mashá ku Dios, kaba nan a nenga e poder real di fe kristian. Keda leu for di hende asina,"
2TI,Di Dos Karta Di Pablo Na Timoteo,2 Timoteo,NT,3,6,pasobra algun di nan ta slùip drenta kas i manipulá e damsnan débil ku ta hoga den piká i ku ta laga tur sorto di mal deseo lastra nan.
2TI,Di Dos Karta Di Pablo Na Timoteo,2 Timoteo,NT,3,7,"E muhénan ei ta hende ku ta kana buska kos di siña konstantemente, sin nunka yega na un konosementu real di bèrdat."
2TI,Di Dos Karta Di Pablo Na Timoteo,2 Timoteo,NT,3,8,"Meskos ku Yanes i Yambre a bai kontra Moises, asina e siñadónan falsu akí ta rechasá bèrdat. Nan ta hende mente korumpí ku a frakasá den fe."
2TI,Di Dos Karta Di Pablo Na Timoteo,2 Timoteo,NT,3,9,"Pero nan lo no yega leu, pasobra tur hende lo nota ku nan ta bobo meskos ku e dosnan ku a bai kontra Moises."
2TI,Di Dos Karta Di Pablo Na Timoteo,2 Timoteo,NT,3,10,"Pero abo sí a sigui loke mi a siña bo, mi manera di biba, mi meta den bida, mi fe, mi pasenshi, mi amor i mi perseveransia."
2TI,Di Dos Karta Di Pablo Na Timoteo,2 Timoteo,NT,3,11,"Bo a tuma parti den mi persekushon i den e sufrimentunan ku mi mester a wanta na Antiokia, Ikonio i Listra. — Anto esta hopi persekushon mi a haña mi aden! — Pero Señor a liberá mi di tur e kosnan ei!"
2TI,Di Dos Karta Di Pablo Na Timoteo,2 Timoteo,NT,3,12,"Ta asina bèrdè, tur hende ku ke hiba un bida dediká na Dios i den union ku Kristu-Hesus, lo haña nan ku persekushon,"
2TI,Di Dos Karta Di Pablo Na Timoteo,2 Timoteo,NT,3,13,i hende malbado i gañadó lo bira dia pa dia pió. Nan lo sigui gaña hende i hende lo sigui gaña nan.
2TI,Di Dos Karta Di Pablo Na Timoteo,2 Timoteo,NT,3,14,"Pero abo, sigui loke bo a siña i ta konvensí di dje, pasobra bo sa ta ken a siña bo."
2TI,Di Dos Karta Di Pablo Na Timoteo,2 Timoteo,NT,3,15,Ademas kòrda tambe ku abo konosé Skritura Sagrado fo'i chikí; Skritura por instruí bo i duna bo e sabiduria ku ta hiba na salbashon pa medio di fe den Kristu-Hesus.
2TI,Di Dos Karta Di Pablo Na Timoteo,2 Timoteo,NT,3,16,"Henter Skritura ta inspirá pa Dios i ta útil pa duna siñansa, refutá, koregí i pa instruí kon biba un bida rekto,"
2TI,Di Dos Karta Di Pablo Na Timoteo,2 Timoteo,NT,3,17,"di manera ku e hende ku ta sirbi Dios, por ta kualifiká i bon prepará pa hasi tur sorto di bon obra."
2TI,Di Dos Karta Di Pablo Na Timoteo,2 Timoteo,NT,4,1,"Solemnemente mi ta pidi bo dilanti di Dios i Kristu-Hesus, Esun ku ta bai husga bibu i morto, mi ta pidi bo, pasobra Kristu-Hesus ta bini bèk komo rei:"
2TI,Di Dos Karta Di Pablo Na Timoteo,2 Timoteo,NT,4,2,"prediká e palabra, insistí ku mester proklam'é na momento oportuno i inoportuno, ku tur pasenshi ku instrukshon ta eksigí, konvensé, koregí i kurashá hende."
2TI,Di Dos Karta Di Pablo Na Timoteo,2 Timoteo,NT,4,3,Pasobra lo yega un tempu ku hende no ke aseptá doktrina sano mas. Nan lo sigui nan mal deseonan i montoná maestro ku ta papia pa karisiá nan orea.
2TI,Di Dos Karta Di Pablo Na Timoteo,2 Timoteo,NT,4,4,Nan lo tapa orea pa bèrdat pa skucha fábula.
2TI,Di Dos Karta Di Pablo Na Timoteo,2 Timoteo,NT,4,5,"Pero abo sí, dominá bo mes bou di tur sirkunstansia; soportá sufrimentu, hasi trabou di predikadó di e bon notisia i kumpli ku bo deber komo sirbidó di Dios."
2TI,Di Dos Karta Di Pablo Na Timoteo,2 Timoteo,NT,4,6,"Pa loke ta trata ami, ya e momento a yega ku mi sanger lo drama komo un sakrifisio na Dios; mi ora di muri ta tras di porta."
2TI,Di Dos Karta Di Pablo Na Timoteo,2 Timoteo,NT,4,7,"Mi a lucha e bon lucha, mi a kore e kareda te na fin i mi a mantené mi fe."
2TI,Di Dos Karta Di Pablo Na Timoteo,2 Timoteo,NT,4,8,"No a keda mi nada mas awor ku risibí e korona di hustisia ku Señor, e hues hustu, lo duna mi dia E bini bèk. No solamente ami, pero tur ku ta ward'É bini atrobe ku un deseo fervoroso."
2TI,Di Dos Karta Di Pablo Na Timoteo,2 Timoteo,NT,4,9,"Hasi tur bo posibel pa bo bini pronto serka mi,"
2TI,Di Dos Karta Di Pablo Na Timoteo,2 Timoteo,NT,4,10,"pasobra Demas, mi kolaboradó, a bandoná mi, komo ku e tabata gusta kos di mundu. El a baha bai Tesalónika. Kreses a bai Galasia i Tito a bai Dalmasia."
2TI,Di Dos Karta Di Pablo Na Timoteo,2 Timoteo,NT,4,11,Ta Lukas so ta aki huntu ku mi. Buska Marko i tres'é ora bo bini; mi por hasi bon uso di su yudansa.
2TI,Di Dos Karta Di Pablo Na Timoteo,2 Timoteo,NT,4,12,Mi a manda Tígiko bai Éfese.
2TI,Di Dos Karta Di Pablo Na Timoteo,2 Timoteo,NT,4,13,"Ora bo bini, bini ku e kapa ku mi a laga serka Karpo na Troas; trese e ròlnan di buki tambe pa mi, spesialmente esunnan di kueru."
2TI,Di Dos Karta Di Pablo Na Timoteo,2 Timoteo,NT,4,14,"Alexander, e platé ku ta traha ku koper, a hasi mi hopi daño; Señor lo dun'é su pago meresí!"
2TI,Di Dos Karta Di Pablo Na Timoteo,2 Timoteo,NT,4,15,Abo tambe tene kuidou kuné; el a bai fuertemente kontra loke nos a bisa.
2TI,Di Dos Karta Di Pablo Na Timoteo,2 Timoteo,NT,4,16,"Niun hende no a sostené mi e promé be ku mi mester a defendé mi kurpa den korte, al kontrario tur hende a laga mi na kaya! Mare Dios no tuma esei na kuenta!"
2TI,Di Dos Karta Di Pablo Na Timoteo,2 Timoteo,NT,4,17,Pero Señor a sostené mi i a duna mi forsa pa asina mi por a prediká e bon notisia sin kita sin pone i tur pueblo no hudiu por a tend'é. Ademas El a libra mi di boka di leon!
2TI,Di Dos Karta Di Pablo Na Timoteo,2 Timoteo,NT,4,18,Dios lo libra mi di tur atake malbado i hiba mi su reino selestial sano i salvo. Gloria n'E den tur eternidat! Amèn.
2TI,Di Dos Karta Di Pablo Na Timoteo,2 Timoteo,NT,4,19,Kumindamentu pa Priskila i Akila i pa famia di Onesiforo.
2TI,Di Dos Karta Di Pablo Na Timoteo,2 Timoteo,NT,4,20,Erasto a keda na Korinte i mi a laga Trófimo malu na Mileto.
2TI,Di Dos Karta Di Pablo Na Timoteo,2 Timoteo,NT,4,21,"Hasi lihé pa bo bini promé ku wenter kuminsá. Kumindamentu di Eubulo, Pudens, Lino, Klaudia i tur e otro rumannan."
2TI,Di Dos Karta Di Pablo Na Timoteo,2 Timoteo,NT,4,22,Señor sea ku bo den profundidat di bo ser; su grasia sea ku boso tur!
TIT,Karta Di Pablo Na Tito,Tito,NT,1,1,"Esaki ta karta di Pablo, sirbidó di Dios i apòstel di Hesu-Kristu. Mi ta apòstel pa hiba e eskohidonan di Dios na fe i na un konosementu real di e bèrdat ku ta kuadra ku fe kristian,"
TIT,Karta Di Pablo Na Tito,Tito,NT,1,2,"i tambe pa hende por tin speransa riba bida eterno. Dios, ku no ta gaña, a primintí e bida eterno ei promé ku kuminsamentu di tempu."
TIT,Karta Di Pablo Na Tito,Tito,NT,1,3,"I awor, na e momento adekuá, Dios a manifestá su promesa pa medio di predikamentu di e bon notisia; ta E mes, nos Salbador, a enkargá mi pa mi predik'é."
TIT,Karta Di Pablo Na Tito,Tito,NT,1,4,"E karta akí ta pa Tito, mi yu berdadero den e fe ku nos tur dos tin en komun. Dios Tata i Kristu-Hesus, nos Salbador, duna bo grasia i pas."
TIT,Karta Di Pablo Na Tito,Tito,NT,1,5,"Mi a laga bo atras na Kreta pa bo kaba di regla e kosnan ku ainda tabata falta i nombra ansiano di iglesia den kada pueblo, manera mi a enkargá bo."
TIT,Karta Di Pablo Na Tito,Tito,NT,1,6,Un ansiano mester ta ireprochabel. E mester ta fiel na su kasá i su yunan mester ta kreyente; e yunan no mester karga nòmber di ta hende ku ta biba un bida parotin òf di ta indisipliná.
TIT,Karta Di Pablo Na Tito,Tito,NT,1,7,"Sí, un lider di iglesia ta manehá asuntu di Dios, p'esei mes e mester ta ireprochabel. E no mester ta arogante, kla pa rabia, bisiá na biña, buskadó di pleitu òf hende ku ta kore tras di ganashi deshonesto."
TIT,Karta Di Pablo Na Tito,Tito,NT,1,8,"Pero e mester ta hospitalario, hende ku ta stima loke ta bon, prudente, hustu, dediká na Dios, i disipliná."
TIT,Karta Di Pablo Na Tito,Tito,NT,1,9,"Mester ta un hende ku ta tene duru na e mensahe berdadero ku el a siña, ya e por kurashá otro ku e siñansa sano i refutá argumento di e kontrinkantenan."
TIT,Karta Di Pablo Na Tito,Tito,NT,1,10,"Pasobra tin hopi, spesialmente e hudiunan ku a bira kristian, ku ta rebeldiá kontra outoridat den iglesia, kana papia kos di loko i despistá otro hende."
TIT,Karta Di Pablo Na Tito,Tito,NT,1,11,Ta nesesario pa tapa nan boka; pa ganashi deshonesto nan ta bruha famia henter siñando nan loke no ta kuadra.
TIT,Karta Di Pablo Na Tito,Tito,NT,1,12,"Un hende di Kreta mes, un di nan mes profetanan, a bisa: ‘Hende di Kreta semper ta gaña; nan ta mal bestia, floho i goloso!’"
TIT,Karta Di Pablo Na Tito,Tito,NT,1,13,"Loke el a bisa ta bèrdat! P'esei refutá nan fuertemente pa sana loke nan ta kere,"
TIT,Karta Di Pablo Na Tito,Tito,NT,1,14,ya nan no ta sigui pone atenshon na fábula hudiu i mandamentu inventá pa hende ku a bira lomba pa bèrdat.
TIT,Karta Di Pablo Na Tito,Tito,NT,1,15,"Pa esnan puru, tur kos ta puru, pero pa esnan impuru i ku no ta kere, nada no ta puru, pasobra asta nan mente i nan konsenshi mes no ta puru."
TIT,Karta Di Pablo Na Tito,Tito,NT,1,16,"Nan ta deklará ku boka ku nan konosé Dios, pero loke nan ta hasi ta mustra lo kontrario. Nan ta hende ku den bista di Dios ta detestabel, hende rebelde ku no ta sirbi pa hasi niun bon obra."
TIT,Karta Di Pablo Na Tito,Tito,NT,2,1,"Abo sí, siña e hendenan loke ta kuadra ku e doktrina sano."
TIT,Karta Di Pablo Na Tito,Tito,NT,2,2,"Hòmber di edat avansá mester ta moderá, digno di rèspèt i prudente; nan mester ta sano den nan fe, amor i perseveransia."
TIT,Karta Di Pablo Na Tito,Tito,NT,2,3,"Meskos tambe hende muhé di edat avansá mester tin e kondukta ku ta kuadra ku un bida santu. Nan no mester hasi redu ni ta bisiá na biña. Nan mester ta siñadó di loke ta korekto,"
TIT,Karta Di Pablo Na Tito,Tito,NT,2,4,"ya nan ta instruí e hende muhénan mas yòn kon stima nan esposo i nan yunan,"
TIT,Karta Di Pablo Na Tito,Tito,NT,2,5,"kon hiba un bida prudente, un bida puru, kon kuida nan kas, kon ta kariñoso i someté na nan esposo. E ora ei niun hende lo no desakreditá palabra di Dios."
TIT,Karta Di Pablo Na Tito,Tito,NT,2,6,Meskos tambe kurashá e hòmbernan mas yòn pa nan ta prudente.
TIT,Karta Di Pablo Na Tito,Tito,NT,2,7,"Den tur kos abo mester duna un bon ehèmpel hasiendo loke ta bon. Mustra integridat i seriedat den bo enseñansa,"
TIT,Karta Di Pablo Na Tito,Tito,NT,2,8,i papia na un manera sano ku niun hende no por kondená. Ya asina bo kontrinkante lo no tin nada malu di bisa i su kara ta keda na bèrgwensa.
TIT,Karta Di Pablo Na Tito,Tito,NT,2,9,Katibu mester someté nan na nan shon den tur kos i komplasé nan sin pusta boka ku nan.
TIT,Karta Di Pablo Na Tito,Tito,NT,2,10,"Nan no mester kohe kos di nan shon, pero demostrá ku por konfia nan den tur kos. Asina ta mustra den tur kos kon bunita e siñansa tokante Dios, nos Salbador, ta."
TIT,Karta Di Pablo Na Tito,Tito,NT,2,11,Pasobra Dios a mustra su bondat dor di ofresé salbashon na tur hende.
TIT,Karta Di Pablo Na Tito,Tito,NT,2,12,"Bondat di Dios ta siña nos renunsiá un bida sin Dios, ku pashon mundano, i hiba un bida prudente, rekto i dediká na Dios, riba e mundu akí,"
TIT,Karta Di Pablo Na Tito,Tito,NT,2,13,"miéntras nos ta warda ansiosamente riba e dia felis ku nos speransa lo bira realidat. Esei ta e dia ku gloria di nos gran Dios i Salbador Hesu-Kristu lo ta manifestá.,"
TIT,Karta Di Pablo Na Tito,Tito,NT,2,14,"Ta Hesu-Kristu a entregá su bida pa nos pa por libra nos di tur maldat i purifiká nos, di manera ku nos por bira su mes pueblo, zeloso pa hasi bon obra."
TIT,Karta Di Pablo Na Tito,Tito,NT,2,15,"Papia di tur e kosnan ku mi a bisa akí i usa nan pa kurashá i refutá, ku tur outoridat. No laga niun hende despresiá bo."
TIT,Karta Di Pablo Na Tito,Tito,NT,3,1,"Rekordá tur hende ku nan mester someté nan na nan gobernantenan i esnan ku tin outoridat. Nan mester ta obedesidu, kla pa hasi tur sorto di bon obra."
TIT,Karta Di Pablo Na Tito,Tito,NT,3,2,"Nan no mester papia malu di niun hende, nan mester ta pasífiko, kariñoso i semper saksenu ku tur hende."
TIT,Karta Di Pablo Na Tito,Tito,NT,3,3,Pasobra un tempu nos mes tambe tabata insensato i desobedesidu. Nos tabata engañá i tabata katibu di diferente pashon i plaser. Nos tabata biba ku malisia i envidia; hende tabata odia nos i nos mes tabatin rabia riba otro.
TIT,Karta Di Pablo Na Tito,Tito,NT,3,4,"Pero Dios, nos Salbador, a mustra su bondat i amor pa humanidat,"
TIT,Karta Di Pablo Na Tito,Tito,NT,3,5,"i sin ku nos a hasi nada bon, pa puru mizerikòrdia, El a salba nos. El a hasié pa medio di e obra di Spiritu Santu ku ta laga nos nase di nobo i ta renobá nos pa medio di e baño di purifikashon.,"
TIT,Karta Di Pablo Na Tito,Tito,NT,3,6,Anto e Spiritu akí El a drama abundantemente riba nos pa medio di nos Salbador Hesu-Kristu.
TIT,Karta Di Pablo Na Tito,Tito,NT,3,7,"Dios a salba nos, pa, despues ku den su bondat El a aseptá nos komo hustu, nos por tin e speransa di tuma parti na e benefisionan di bida eterno."
TIT,Karta Di Pablo Na Tito,Tito,NT,3,8,"Loke mi a papia ei ta konfiabel! P'esei mi ke pa bo keda ripití e kosnan ku mi a bisa bo, ya esnan ku a pone nan fe den Dios por fiha nan atenshon kompletamente riba hasimentu di bon obra. E kosnan akí ta bon i útil pa tur hende."
TIT,Karta Di Pablo Na Tito,Tito,NT,3,9,"Pero evitá kontroversia kèns, diskushon riba lista di antepasado, i pleitu i desakuerdo tokante loke Lei di Moises ta siña. E kosnan ei ta sin balor i sin sentido."
TIT,Karta Di Pablo Na Tito,Tito,NT,3,10,"Un hende ku ta kousa divishon bo mester atvertí un bia, si mester un bia mas. Despues di esei bo mester rechas'é."
TIT,Karta Di Pablo Na Tito,Tito,NT,3,11,Pasobra bo mes sa ku hende asina no ta sirbi; e ta peka i ta kondená su mes.
TIT,Karta Di Pablo Na Tito,Tito,NT,3,12,"Ora mi manda Artemas òf Tígiko serka bo, hasi tur loke ta na bo alkanse pa bo bini serka mi na Nikópolis, pasobra mi a disidí di pasa wenter aya."
TIT,Karta Di Pablo Na Tito,Tito,NT,3,13,"Hasi tur loke bo por pa Zenas, e hurista, i Apolo no falta nada pa nan biahe."
TIT,Karta Di Pablo Na Tito,Tito,NT,3,14,"Nos hendenan mester siña dediká nan tempu na hasi bon obra tambe i yuda den kaso di nesesidat, ya nan ta hiba un bida fruktífero."
TIT,Karta Di Pablo Na Tito,Tito,NT,3,15,Tur esnan ku ta huntu ku mi ta manda kumindamentu. Kumindá tur nos amigunan den fe pa nos. Dios duna boso su bondat.
PHM,Karta Di Pablo Na Filemon,Filemon,NT,1,1,"Esaki ta un karta di Pablo, prizonero pa kousa di Kristu-Hesus, i di ruman Timoteo pa Filemon, nos kerido kompañero di trabou,"
PHM,Karta Di Pablo Na Filemon,Filemon,NT,1,2,"i pa e iglesia ku ta reuní na su kas. E karta akí ta bai tambe pa nos ruman muhé Apfia i pa Argipo, nos kompañero den lucha."
PHM,Karta Di Pablo Na Filemon,Filemon,NT,1,3,Dios nos Tata i Señor Hesu-Kristu duna boso grasia i pas.
PHM,Karta Di Pablo Na Filemon,Filemon,NT,1,4,"Mi ta gradisí mi Dios, kada be ku mi kòrda riba bo den mi orashonnan,"
PHM,Karta Di Pablo Na Filemon,Filemon,NT,1,5,pasobra mi a tende kuantu fe bo tin den Señor Hesus i kuantu stimashon bo tin pa Dios su pueblo.
PHM,Karta Di Pablo Na Filemon,Filemon,NT,1,6,"Mi ta resa, pa e fe ku bo ta kompartí ku e otro kreyentenan, hiba bo na un komprondementu berdadero di tur e kosnan bon ku nos por hasi pa Kristu."
PHM,Karta Di Pablo Na Filemon,Filemon,NT,1,7,"Mi ruman, bo amor a hasi mi mashá kontentu i a kurashá mi hopi, pasobra el a sirbi pa animá kurason di e rumannan."
PHM,Karta Di Pablo Na Filemon,Filemon,NT,1,8,"P'esei, ounke apelando na Kristu mi tin derecho di bisa bo kiko bo mester hasi,"
PHM,Karta Di Pablo Na Filemon,Filemon,NT,1,9,"tòg mi ta preferá di hasi un petishon na bo a base di amor. I mi ta hasi e petishon ei komo Pablo, un hòmber bieu kaba i asta prezu awor akí pa kousa di Kristu-Hesus."
PHM,Karta Di Pablo Na Filemon,Filemon,NT,1,10,Mi ke pidi bo pa mi yu Onésimo; ta den prizòn mi a bira su tata spiritual.
PHM,Karta Di Pablo Na Filemon,Filemon,NT,1,11,"Un tempu e no tabata sirbi bo pa nada, pero awor el a bira útil pa nos tur dos."
PHM,Karta Di Pablo Na Filemon,Filemon,NT,1,12,Mi ta mand'é bèk pa bo i ta manera ta mi kurason mes mi ta saka manda pa bo!
PHM,Karta Di Pablo Na Filemon,Filemon,NT,1,13,"Lo mi tabatin gana di ten'é serka mi pa e por a yuda mi na bo lugá, tanten mi ta prezu pa kousa di e bon notisia."
PHM,Karta Di Pablo Na Filemon,Filemon,NT,1,14,"Sinembargo mi no ke hasi nada sin bo aprobashon, pa bo no haña bo ta hasi un bondat fòrsá, ma di e manera akí bo por hasié di bo mes boluntat."
PHM,Karta Di Pablo Na Filemon,Filemon,NT,1,15,"Por ta mashá bon ku ta pa un tempu el a alehá for di bo, djis pa bo hañ'é bèk pa semper."
PHM,Karta Di Pablo Na Filemon,Filemon,NT,1,16,"Pasobra awor e no ta djis un simpel katibu: mas ku un katibu e ta un ruman stimá. Anto spesialmente pa mi, e ta mashá stimá! Pero pa abo e mester ta mas stimá ainda, komo katibu i komo ruman den Señor."
PHM,Karta Di Pablo Na Filemon,Filemon,NT,1,17,"Ke men si bo tin mi pa kompañero, risibí Onésimo manera lo bo a risibí mi mes."
PHM,Karta Di Pablo Na Filemon,Filemon,NT,1,18,"Si el a perhudiká bo den ki forma ku ta òf si e ta debe bo algu, laga esei pa mi kuenta."
PHM,Karta Di Pablo Na Filemon,Filemon,NT,1,19,"Awor mi mes man ta skibi esaki: ‘Ami, Pablo, ta paga bo bèk!’ Klaro ku no ta nesesario pa mi kòrda bo ku bo tin un debe serka mi, esta bo mes!"
PHM,Karta Di Pablo Na Filemon,Filemon,NT,1,20,"Sí, mi ruman, hasi mi e fabor akí pa Señor; animá mi kurason komo ruman den Kristu!"
PHM,Karta Di Pablo Na Filemon,Filemon,NT,1,21,Mi ta skibi bo ku konfiansa ku bo ta skucha mi. Mi sa ku lo bo hasi muchu mas tantu ku loke mi ta pidi bo.
PHM,Karta Di Pablo Na Filemon,Filemon,NT,1,22,"Tambe ta bini aserka ku bo mester prepará un lugá pa mi keda, pasobra mi ta spera ku Dios lo skucha boso orashonnan i entregá mi bèk na boso."
PHM,Karta Di Pablo Na Filemon,Filemon,NT,1,23,"Kumindamentu di Epafras, ku ta prizonero huntu ku mi pa kousa di Kristu-Hesus."
PHM,Karta Di Pablo Na Filemon,Filemon,NT,1,24,"Kumindamentu di mi kolaboradónan Marko, Aristargo, Demas i Lukas."
PHM,Karta Di Pablo Na Filemon,Filemon,NT,1,25,Grasia di Señor Hesu-Kristu sea ku boso.
HEB,Karta Na Hebreonan,Hebreonan,NT,1,1,"Promé aya Dios a papia hopi bia i na hopi manera ku nos antepasadonan pa medio di e profetanan,"
HEB,Karta Na Hebreonan,Hebreonan,NT,1,2,"pero awor, den e delaster dianan, El a papia ku nos pa medio di su Yu. Dios a krea universo pa medio di djE i a dun'É tur kos pa semper den poseshon."
HEB,Karta Na Hebreonan,Hebreonan,NT,1,3,"Den djE gloria di Dios ta resplandesé, E ta semehansa di Dios su ser. Pa medio di su palabra poderoso E ta mantené tur kos. Despues ku El a hasi posibel ku piká por keda pordoná, El a tuma lugá na man drechi di e Mahestat den shelu."
HEB,Karta Na Hebreonan,Hebreonan,NT,1,4,E ta alsá riba angelnan i a risibí un título ku tambe ta surpasá esun di nan.
HEB,Karta Na Hebreonan,Hebreonan,NT,1,5,"Pasobra nunka Dios a yega di bisa niun angel: ‘Bo ta mi Yu; awe Mi a duna Bo bida,’ ni tampoko: ‘Ami lo ta un Tata p'E i E lo ta un Yu pa Mi.’"
HEB,Karta Na Hebreonan,Hebreonan,NT,1,6,"Pero, ora Dios a trese su Yu úniko na mundu, El a bisa: ‘Tur Dios su angelnan mester ador'É.’"
HEB,Karta Na Hebreonan,Hebreonan,NT,1,7,"Di e angelnan E ta bisa: ‘E ta hasi su angelnan manera bientu fuerte, su sirbidónan manera vlam di kandela.’"
HEB,Karta Na Hebreonan,Hebreonan,NT,1,8,"Pero E ta bisa su Yu: ‘Bo trono, Dios, t'ei pa semper, bo sèpter real ta un sèpter di hustisia."
HEB,Karta Na Hebreonan,Hebreonan,NT,1,9,"Bo stima hustisia i ta odia maldat. P'esei Dios, bo Dios, a konsagrá Bo ku zeta, señal di alegria, mas ku tur bo kompañeronan.’"
HEB,Karta Na Hebreonan,Hebreonan,NT,1,10,"Tambe E ta bisa: ‘Señor, Bo a funda mundu den prinsipio, shelu ta obra di bo man."
HEB,Karta Na Hebreonan,Hebreonan,NT,1,11,"Nan lo peresé, ma Abo ta keda, tur lo gasta manera pañ'i bisti."
HEB,Karta Na Hebreonan,Hebreonan,NT,1,12,"Lo Bo dobla nan manera un mantel, kambia nan manera paña. Ma Abo ta keda semper meskos, lo no tin fin na bo añanan.’"
HEB,Karta Na Hebreonan,Hebreonan,NT,1,13,"Pero E no a yega di bisa niun angel nunka: ‘Sinta Bo aki na mi man drechi, miéntras Mi ta hasi bo enemigunan un banki pa bo pia sosegá.’"
HEB,Karta Na Hebreonan,Hebreonan,NT,1,14,"Pasobra tur e angelnan ta spiritu den servisio di Dios, ku E ta manda bai sirbi esnan ku lo risibí salbashon."
HEB,Karta Na Hebreonan,Hebreonan,NT,2,1,"P'esei nos mester paga mas tantu atenshon na loke nos a tende, pa nos no pèrdè kaminda."
HEB,Karta Na Hebreonan,Hebreonan,NT,2,2,"E palabranan ku Dios a papia pa medio di e angelnan, ya tabata konfiabel, di manera ku kada hende ku tabata aktua kontra nan i no tabata obedesé nan, tabata haña su kastigu meresí."
HEB,Karta Na Hebreonan,Hebreonan,NT,2,3,"Kon nos por keda sin haña kastigu, si nos no paga atenshon na e mensahe di un salbashon grandi asina? Pasobra Señor mes a anunsiá e salbashon ei promé i esnan ku a tende e mensahe akí a konfirmá esei pa nos."
HEB,Karta Na Hebreonan,Hebreonan,NT,2,4,"Ademas Dios a konfirmá nan testimonio pa medio di señal, milager i tur sorto di echo poderoso i dor di parti don di Spiritu Santu, tur kos segun su boluntat."
HEB,Karta Na Hebreonan,Hebreonan,NT,2,5,"Dios no a someté e mundu futuro, di kua nos ta papiando, na angelnan."
HEB,Karta Na Hebreonan,Hebreonan,NT,2,6,"Al kontrario, un kaminda den Skritura ta pará: ‘Kiko hende ta pa Bo kòrda riba dje, kiko e ta pa Bo sinti p'e?"
HEB,Karta Na Hebreonan,Hebreonan,NT,2,7,"Pa poko tempu Bo a hasié ménos ku e angelnan, Bo a koron'é ku gloria i honor;"
HEB,Karta Na Hebreonan,Hebreonan,NT,2,8,"tur kos Bo a pone bou di su pia.’ Ku Dios a someté tur kos n'E, ta nifiká, ku E no a hasi eksepshon pa nada. Awor akí nos no ta mira ainda ku tur kos ta someté n'E."
HEB,Karta Na Hebreonan,Hebreonan,NT,2,9,"Pero sí nos ta mira Hesus, ku korto tempu a haña un posishon mas abou ku e angelnan, pero ku awor ta koroná ku gloria i honor pa motibu di su morto. Dios, den su bondat, tabata ke pa E lo a muri pa tur hende."
HEB,Karta Na Hebreonan,Hebreonan,NT,2,10,"Dios, meta final i Kreador di tur kos, ker a laga hopi yu partisipá den su gloria. P'esei tabata kumbiniente ku E lo a hiba Hesus, nan guia riba e kaminda di salbashon, pa medio di sufrimentu na perfekshon."
HEB,Karta Na Hebreonan,Hebreonan,NT,2,11,"Esun ku ta konsagrá hende na Dios, i tur esnan ku El a konsagrá na Dios, tin mesun Tata. P'esei E no ta sinti bèrgwensa pa yama nan su ruman,"
HEB,Karta Na Hebreonan,Hebreonan,NT,2,12,ora E bisa Dios: ‘Lo Mi konta mi rumannan di bo Nòmber i alabá Bo den presensia di nan tur.’
HEB,Karta Na Hebreonan,Hebreonan,NT,2,13,Tambe E ta bisa: ‘Lo Mi pone mi konfiansa den Dios.’ I: ‘At'Ami aki ku e yunan ku Dios a duna Mi.’
HEB,Karta Na Hebreonan,Hebreonan,NT,2,14,"Komo e yunan akí ta hende di karni i wesu, El a bira hende manera nan, pa, medio di su morto, E kaba ku esun ku tabatin poder riba morto, esta diabel."
HEB,Karta Na Hebreonan,Hebreonan,NT,2,15,"Asina El a liberá esnan, ku pa miedu di morto a biba henter nan bida manera katibu."
HEB,Karta Na Hebreonan,Hebreonan,NT,2,16,"Pasobra no ta bai E pa e angelnan, pero, manera Skritura ta bisa: pa e desendientenan di Abraham."
HEB,Karta Na Hebreonan,Hebreonan,NT,2,17,"P'esei E mester a bira den tur sentido pareu na su rumannan, di manera ku E por a bira un gransaserdote mizerikordioso i fiel dilanti di Dios i asina paga pa e pikánan di e pueblo."
HEB,Karta Na Hebreonan,Hebreonan,NT,2,18,"Komo E mes a pasa den prueba i a sufri, E por yuda tur esnan ku ta pasa den prueba."
HEB,Karta Na Hebreonan,Hebreonan,NT,3,1,"P'esei, rumannan, boso ku ta pertenesé na Dios i ku El a yama pa ta di djE, paga bon tinu na Hesus, Apòstel i Gransaserdote di e fe ku nos ta profesá."
HEB,Karta Na Hebreonan,Hebreonan,NT,3,2,"E tabata fiel na Dios ku a nombr'É, meskos ku Moises tambe a kumpli fielmente ku su tarea den henter kas di Dios."
HEB,Karta Na Hebreonan,Hebreonan,NT,3,3,"Pero Hesus ta digno di un honor mas grandi ku Moises, pasobra esun ku ta konstruí un kas meresé mas honor ku e kas mes."
HEB,Karta Na Hebreonan,Hebreonan,NT,3,4,"Tur kas ta hende a traha. Pero Esun ku a traha tur kos, ta Dios."
HEB,Karta Na Hebreonan,Hebreonan,NT,3,5,Moises tabata fiel komo sirbidó den henter kas di Dios; asina el a duna testimonio di loke Dios lo a bisa despues.
HEB,Karta Na Hebreonan,Hebreonan,NT,3,6,"Pero Kristu ta fiel komo e Yu nombrá riba kas di Dios. I e kas ei ta nos mes, si a lo ménos nos keda tene ku kurashi i konvikshon na loke nos ta spera."
HEB,Karta Na Hebreonan,Hebreonan,NT,3,7,"Ta manera Spiritu Santu a bisa antó: ‘Si awe boso tende su stèm,"
HEB,Karta Na Hebreonan,Hebreonan,NT,3,8,"no sera boso kurason, manera promé aya tempu di e lantamentu, manera e dia ku boso a pone Dios na prueba den desierto,"
HEB,Karta Na Hebreonan,Hebreonan,NT,3,9,"ora boso grandinan a tenta i provoká Mi, ounke nan a mira mi obranan,"
HEB,Karta Na Hebreonan,Hebreonan,NT,3,10,kuarenta aña largu. P'esei Mi a rabia ku e pueblo ei i Mi di: “Esta un pueblo solo birá!” Nan no kièr a konosé mi kamindanan.
HEB,Karta Na Hebreonan,Hebreonan,NT,3,11,"P'esei den mi rabia, Mi a hura pa Mi mes: “E lugá di deskanso ku Mi a warda pa nan, hamas i nunka nan lo no drent'é.” ’"
HEB,Karta Na Hebreonan,Hebreonan,NT,3,12,"Mi rumannan, paga tinu pa ningun di boso, pa medio di un aktitut robes, no bira infiel na Dios bibu i bira lomba p'E."
HEB,Karta Na Hebreonan,Hebreonan,NT,3,13,"Pero tanten e ‘awe’ ku Skritura ta menshoná dura, boso mester animá otro tur dia, di manera ku ningun di boso no ta laga piká gañ'é i sera su kurason."
HEB,Karta Na Hebreonan,Hebreonan,NT,3,14,"Pasobra nos tin parti na Kristu, si nos mantené e konfiansa ku nos tabatin na prinsipio, te na final."
HEB,Karta Na Hebreonan,Hebreonan,NT,3,15,"Skritura ta bisa: ‘Si awe boso tende su stèm, no sera boso kurason, manera promé ayá tempu di e lantamentu.’"
HEB,Karta Na Hebreonan,Hebreonan,NT,3,16,Ta ken tabata esnan ku a skucha i rebeldiá? Tabata tur esnan ku bou di guia di Moises a sali for di e pais Egipto.
HEB,Karta Na Hebreonan,Hebreonan,NT,3,17,I ku ken Dios tabata rabiá kuarenta aña largu? Tabata ku esnan ku a peka i di kende e kadaver a keda bentá den desierto.
HEB,Karta Na Hebreonan,Hebreonan,NT,3,18,"Di ken El a hura, ku nan lo no drenta e lugá di deskanso? No tabata di nan, ku a nenga di obedesé?"
HEB,Karta Na Hebreonan,Hebreonan,NT,3,19,"Ta kla, ku nan no por a drenta e lugá di deskanso pasobra nan no tabatin fe."
HEB,Karta Na Hebreonan,Hebreonan,NT,4,1,"Dios su promesa pa por drenta su lugá di deskanso, ta konta ketu bai. P'esei ban tene kuidou, pa despues no resultá ku un di boso a keda atras."
HEB,Karta Na Hebreonan,Hebreonan,NT,4,2,"Nos tambe a risibí e bon notisia, meskos ku nan; pero e mensahe ku nan a tende, no a yuda nan, pasobra nan no a kompartí fe di esnan ku a obedesé e mensahe."
HEB,Karta Na Hebreonan,Hebreonan,NT,4,3,"Nos, ku ta kere, sí ta drenta e lugá di deskanso ei, pero nan nò, manera Dios ta bisa: ‘P'esei den mi rabia, Mi a hura pa Mi mes: “E lugá di deskanso ku Mi a warda pa nan, hamas i nunka nan lo no drent'é.” ’ Tòg Dios su trabou tabata kla for di kreashon di mundu,"
HEB,Karta Na Hebreonan,Hebreonan,NT,4,4,pasobra un kaminda Skritura ta bisa di e di shete dia: ‘E di shete dia Dios a sosegá di tur su trabou.’
HEB,Karta Na Hebreonan,Hebreonan,NT,4,5,"Pero ei nos ta lesa: ‘E lugá di deskanso ku Mi a warda pa nan, hamas i nunka nan lo no drent'é.’"
HEB,Karta Na Hebreonan,Hebreonan,NT,4,6,"Esnan ku a tende e bon notisia promé, no a drenta e lugá di deskanso antó pa motibu di nan desobediensia, pero ainda e posibilidat pa hende drenta e lugá di deskanso ta keda eksistí."
HEB,Karta Na Hebreonan,Hebreonan,NT,4,7,"P'esei Dios ta bolbe fiha un dia, ku yama ‘awe’. Di esei El a bisa hopi tempu despues pa medio di David den e pasashi ku ya a sita: ‘Si boso tende su stèm awe, no sera boso kurason.’"
HEB,Karta Na Hebreonan,Hebreonan,NT,4,8,"Si Yozue a hiba e pueblo na e lugá di deskanso di Dios, Dios lo no a papia despues mas di un otro dia."
HEB,Karta Na Hebreonan,Hebreonan,NT,4,9,"Ke men ku tin un tempu di deskanso ta warda pueblo di Dios ainda, manera Dios a sosegá riba e di shete dia."
HEB,Karta Na Hebreonan,Hebreonan,NT,4,10,"Pasobra esun ku drenta e lugá di deskanso di Dios, ta sosegá di su trabou, manera Dios a sosegá di djE."
HEB,Karta Na Hebreonan,Hebreonan,NT,4,11,"Ban hasi esfuerso antó pa drenta e lugá di deskanso ei, di manera ku ningun hende no ta muri dor di sigui mal ehèmpel di esnan den desierto, ku no a obedesé."
HEB,Karta Na Hebreonan,Hebreonan,NT,4,12,"Pasobra palabra di Dios ta bibu i poderoso. E ta kòrta mas skèrpi ku un spada ku ta kòrta tur dos banda. E ta penetrá te na e punta kaminda alma i spiritu, manteka di wesu i wesu ta mishi ku otro. E ta analisá deseo i pensamentu di hende."
HEB,Karta Na Hebreonan,Hebreonan,NT,4,13,Pa Dios niun kriatura no ta skondí. Dios ta mira tur kos manera nan ta den realidat. T'E nos mester duna kuenta.
HEB,Karta Na Hebreonan,Hebreonan,NT,4,14,"Laga nos tene duru na e fe ku nos ta profesá. Pasobra nos tin un gransaserdote elevá, esta Hesus, Yu di Dios, ku a drenta shelu yega te serka Dios."
HEB,Karta Na Hebreonan,Hebreonan,NT,4,15,"Nos tin un gransaserdote ku ta kapas di kompadesé di nos debilidatnan; E mes tabata poné na prueba den tur sentido, presisamente meskos ku nos. Pero E no a peka."
HEB,Karta Na Hebreonan,Hebreonan,NT,4,16,"Ban aserká Dios su trono, antó ku konfiansa, kaminda por haña grasia, pa E tene mizerikòrdia ku nos i den su bondat yuda nos na ora di nesesidat."
HEB,Karta Na Hebreonan,Hebreonan,NT,5,1,Kada gransaserdote ta keda skohí for di hende i nombrá pa representá hende serka Dios; e mester ofresé sakrifisio i ofrenda pa piká.
HEB,Karta Na Hebreonan,Hebreonan,NT,5,2,"Komo e mes tambe ta someté na debilidat humano, e por tin komprenshon pa hende ignorante i esnan ku a pèrdè kaminda."
HEB,Karta Na Hebreonan,Hebreonan,NT,5,3,"I komo e mes ta débil, no ta solamente pa piká di e pueblo e mester ofresé sakrifisio, sino tambe pa su mes pikánan."
HEB,Karta Na Hebreonan,Hebreonan,NT,5,4,"Niun hende no ta duna su mes dignidat di gransaserdote; Dios mester yam'é pa e risibí e dignidat ei, manera a sosodé ku Aaron tambe."
HEB,Karta Na Hebreonan,Hebreonan,NT,5,5,"Asina Kristu tampoko no a duna su mes e honor di gransaserdote; esei ta Dios a hasi, ku a bis'É: ‘Bo ta mi Yu; awe Mi a duna Bo bida.’"
HEB,Karta Na Hebreonan,Hebreonan,NT,5,6,Un otro kaminda E ta bisa tambe: ‘Lo Bo ta saserdote pa semper na mesun manera ku Melkisedèk.’
HEB,Karta Na Hebreonan,Hebreonan,NT,5,7,"Durante su bida na mundu El a resa i supliká Dios, ku por a salb'É for di morto, bou di gritu i yoramentu. I Dios a skuch'É pasobra El a someté su mes na Dios."
HEB,Karta Na Hebreonan,Hebreonan,NT,5,8,"Ounke E tabata Yu di Dios, El a siña pa medio di tur loke El a sufri, kiko ta obediensia."
HEB,Karta Na Hebreonan,Hebreonan,NT,5,9,"Ora El a logra su meta, El a bira kousa di salbashon eterno pa esnan ku ta obedes'É,"
HEB,Karta Na Hebreonan,Hebreonan,NT,5,10,i Dios a nombr'É pa ta gransaserdote na mesun manera ku Melkisedèk.
HEB,Karta Na Hebreonan,Hebreonan,NT,5,11,"Nos tin hopi kos di bisa di e asuntu akí, pero e ta difísil pa splika, komo boso ta mashá pokopoko pa komprondé algu."
HEB,Karta Na Hebreonan,Hebreonan,NT,5,12,"Entretantu boso mester a siña otro hende kaba, pero boso mes mester di enseñansa atrobe den e promé prinsipionan di mensahe di Dios. Boso tin mester di lechi na lugá di kuminda sólido."
HEB,Karta Na Hebreonan,Hebreonan,NT,5,13,"Hende ku ta biba di lechi ainda, no tin idea di loke ta hustu, pasobra e mes ta un bebi ainda."
HEB,Karta Na Hebreonan,Hebreonan,NT,5,14,Kuminda sólido ta pa hende grandi; pa medio di eksperensia nan sentidonan ta itrein pa distinguí entre bon ku malu.
HEB,Karta Na Hebreonan,Hebreonan,NT,6,1,"P'esei nos ke laga e promé prinsipionan di enseñansa tokante Kristu un banda i duna atenshon na loke ta apropiá pa hende madurá den fe. Nos no ke pone fundeshi atrobe papiando di kombershon di e echonan ku ta hiba na morto, di fe den Dios,"
HEB,Karta Na Hebreonan,Hebreonan,NT,6,2,"di e enseñansa tokante diferente boutismo, di ponementu di man, di resurekshon di morto i huisio eterno."
HEB,Karta Na Hebreonan,Hebreonan,NT,6,3,"Ban sigui, si a lo ménos Dios pèrmití nos."
HEB,Karta Na Hebreonan,Hebreonan,NT,6,4,"Pasobra si unabes hende a haña lus di Dios, gosa di e don selestial, tuma parti na Spiritu Santu,"
HEB,Karta Na Hebreonan,Hebreonan,NT,6,5,"siña konosé e bon mensahe di Dios, eksperimentá e forsanan di mundu benidero"
HEB,Karta Na Hebreonan,Hebreonan,NT,6,6,"i despues bandoná fe, no ta posibel pa bolbe kombertí nan; pasobra pa nan perhuisio nan ta krusifiká Yu di Dios atrobe i pon'É públikamente na bèrgwensa."
HEB,Karta Na Hebreonan,Hebreonan,NT,6,7,"Ta manera suela ku ta chupa e awa ku ta kai regularmente riba dje: si e produsí produkto útil pa esnan ku ta kultiv'é, Dios ta bendishon'é."
HEB,Karta Na Hebreonan,Hebreonan,NT,6,8,"Pero si e produsí mata di sumpiña i yerba shimaron, e no ta sirbi pa nada; maldishon ta serka i finalmente ta kim'é."
HEB,Karta Na Hebreonan,Hebreonan,NT,6,9,"Pero maske nos ta papia severamente asina, rumannan stimá, den boso kaso nos ta yen di konfiansa: boso ta riba kaminda di salbashon."
HEB,Karta Na Hebreonan,Hebreonan,NT,6,10,"Pasobra Dios ta hustu. Lo E no lubidá loke boso a hasi, ni e amor ku boso a demostrá e pueblo santu i ta demostrando e ainda."
HEB,Karta Na Hebreonan,Hebreonan,NT,6,11,"Pero ta nos deseo pa boso kada un keda demostrá e mesun zelo te na final, te ora e kosnan ku boso ta spera, bira realidat."
HEB,Karta Na Hebreonan,Hebreonan,NT,6,12,"Boso no mag bira floho, nò, boso mester tuma ehèmpel di esnan ku pa medio di fe i pasenshi ta haña loke Dios a primintí."
HEB,Karta Na Hebreonan,Hebreonan,NT,6,13,"Dia Dios a hasi Abraham e promesa, El a hura pa su mes, pasobra no tabatin un otro superior ku E por a hura n'e."
HEB,Karta Na Hebreonan,Hebreonan,NT,6,14,El a bisa: ‘Mi ta primintí ku lo Mi bendishoná bo hopi i duna bo un desendensia numeroso.’
HEB,Karta Na Hebreonan,Hebreonan,NT,6,15,"Asina, despues di a warda ku pasenshi, Abraham a haña loke Dios a primintié."
HEB,Karta Na Hebreonan,Hebreonan,NT,6,16,"Ora hende hura, nan ta hura na un superior; i ora nan garantisá algu pa medio di un huramentu, no tin nada di diskutí mas."
HEB,Karta Na Hebreonan,Hebreonan,NT,6,17,"Dios ker a sigurá esnan ku e promesa tabata destiná p'e, mashá kla, ku su desishon tabata inkambiabel. P'esei El a konfirmá e promesa ei ku un huramentu."
HEB,Karta Na Hebreonan,Hebreonan,NT,6,18,"Ke men ku Dios a hasi dos kos irevokabel, esta un promesa i un huramentu, ku ta hasi imposibel p'E pa gaña nos; p'esei pa nos, ku ta buska nos refugio serka djE, nan ta un stimulashon fuerte pa sigui spera loke tin nos dilanti firmemente."
HEB,Karta Na Hebreonan,Hebreonan,NT,6,19,E speransa ei ta un anker firme i sigur pa nos bida. E ta yega te tras di kortina di e santuario den shelu.
HEB,Karta Na Hebreonan,Hebreonan,NT,6,20,"Hesus a drenta einan kaba pa habri kaminda pa nos, awor ku El a bira gransaserdote pa semper, na e mesun manera ku Melkisedèk."
HEB,Karta Na Hebreonan,Hebreonan,NT,7,1,"E Melkisedèk akí tabata rei di Shalem i saserdote di Dios Altísimo. Ora Abraham a bini bèk despues di su viktoria riba e reinan, Melkisedèk a sali pa risibí Abraham i bendishon'é."
HEB,Karta Na Hebreonan,Hebreonan,NT,7,2,Abraham a duna Melkisedèk un désimo parti di tur loke el a kita for di e reinan. E nòmber Melkisedèk ta nifiká: rei di hustisia; tambe e tabata rei di Shalem i esei ta nifiká: rei di pas.
HEB,Karta Na Hebreonan,Hebreonan,NT,7,3,"No sa nada di su tata i mama, ni di su desendensia, ni di kuminsamentu òf fin di su bida. E ta meskos ku Yu di Dios: un saserdote pa semper."
HEB,Karta Na Hebreonan,Hebreonan,NT,7,4,"Kon importante e tabata, boso por ripará na e echo ku asta patriarka Abraham a dun'é un désimo parti di e botin."
HEB,Karta Na Hebreonan,Hebreonan,NT,7,5,"Segun Lei di Moises e saserdotenan, ku ta desendiente di Levi, tin derecho di kobra e pueblo désimo parti di tur kos, ke men, nan mes kompatriotanan, ku meskos ku nan, ta tambe desendiente di Abraham."
HEB,Karta Na Hebreonan,Hebreonan,NT,7,6,"Pero Melkisedèk, ounke e no tabata desendiente di Levi, a kobra Abraham, ku a haña e promesanan di Dios, e désimo parti. Asina Melkisedèk a bendishoná Abraham."
HEB,Karta Na Hebreonan,Hebreonan,NT,7,7,"Awor ningun hende no por nenga ku esun ku duna bendishon, ta mas grandi ku esun ku haña bendishon."
HEB,Karta Na Hebreonan,Hebreonan,NT,7,8,"Den kaso di e desendientenan di Levi ta hende mortal ta risibí e désimo partinan, pero den kaso di Melkisedèk Skritura ta papia di un hende ku ta na bida ainda."
HEB,Karta Na Hebreonan,Hebreonan,NT,7,9,"Por bisa asta ku Levi, kende su desendientenan ta kobra e désimo partinan, mes a paga désimo parti pa medio di Abraham,"
HEB,Karta Na Hebreonan,Hebreonan,NT,7,10,"pasobra ora Melkisedèk a sali bai topa Abraham, Levi tabata ainda den kurpa di su antepasado Abraham."
HEB,Karta Na Hebreonan,Hebreonan,NT,7,11,"Pueblo di Israel a haña e lei a base di e saserdosio levítiko. Si awor e saserdotenan akí por a hiba hende na perfekshon, no tabata na nodi di nombra un saserdote ku ta saserdote na e mesun manera ku Melkisedèk i no na e manera di Aaron."
HEB,Karta Na Hebreonan,Hebreonan,NT,7,12,"Pasobra si saserdosio kambia, ta sigui inevitablemente tambe un kambio di lei."
HEB,Karta Na Hebreonan,Hebreonan,NT,7,13,"Nos Señor, di kende Skritura ta papia aki, tabata pertenesé na un otro tribu di Israel, for di kua te ainda niun hende no tabata atmití na altá."
HEB,Karta Na Hebreonan,Hebreonan,NT,7,14,"Pasobra ta generalmente konosí ku E tabata bini di tribu di Huda, un tribu ku Moises no ta menshoná den su stipulashonnan tokante saserdote."
HEB,Karta Na Hebreonan,Hebreonan,NT,7,15,"E kaso ta bira mas kla ainda si nos pensa ku e otro saserdote ku a aparesé, tabata manera Melkisedèk,"
HEB,Karta Na Hebreonan,Hebreonan,NT,7,16,"ku no a bira saserdote a base di un lei ku ta fiha di kua famia mester bini, pero a base di e poder di un bida indestruktibel."
HEB,Karta Na Hebreonan,Hebreonan,NT,7,17,Pasobra Skritura ta bisa di djE: ‘Lo Bo ta saserdote pa semper na mesun manera ku Melkisedèk.’
HEB,Karta Na Hebreonan,Hebreonan,NT,7,18,A abolí e preskripshon eksistente pasobra e tabata inútil i sin forsa:
HEB,Karta Na Hebreonan,Hebreonan,NT,7,19,"E lei no a hiba na perfekshon. Na lugá di esei a bini speransa pa algu mihó, un speransa ku ta hiba nos mas serka Dios."
HEB,Karta Na Hebreonan,Hebreonan,NT,7,20,"I esaki ta tuma lugá ku un huramentu solèm. No tabatin huramentu ora e otronan a bira saserdote,"
HEB,Karta Na Hebreonan,Hebreonan,NT,7,21,"pero Hesus a bira saserdote ku un huramentu ku Dios a hasi n'E, ora El a bisa: ‘Señor a hura — l'E no kibra su palabra —: “Lo Bo ta saserdote pa semper.” ’,"
HEB,Karta Na Hebreonan,Hebreonan,NT,7,22,E diferensia akí ta pone ku Hesus ta para bòrg pa un aliansa ku ta mihó ku esaya.
HEB,Karta Na Hebreonan,Hebreonan,NT,7,23,"Tin un diferensia mas: den saserdosio levítiko kada be otro hende mester a bira saserdote, pasobra morto tabata stroba nan di keda komo saserdote."
HEB,Karta Na Hebreonan,Hebreonan,NT,7,24,"Pero komo Hesus ta keda biba semper, su ofisio saserdotal no ta pasa pa ningun otro hende."
HEB,Karta Na Hebreonan,Hebreonan,NT,7,25,"P'esei pa semper E por salba esnan ku ta aserká Dios pa medio di djE, pasobra E ta biba pa semper pa boga pa nan serka Dios."
HEB,Karta Na Hebreonan,Hebreonan,NT,7,26,"Asina anto, Hesus ta presisamente e gransaserdote ku nos tabatin mester. E ta santu, sin maldat i sin mancha, saká fo'i meimei di pekadó i poné mas altu ku shelu."
HEB,Karta Na Hebreonan,Hebreonan,NT,7,27,"Tampoko E no tin mester di ofresé sakrifisio kada dia di nobo, promé pa su mes pikánan i despues pa esunnan di e pueblo, meskos ku e gransaserdotenan, pasobra El a hasi esaki un bia i pa semper, dia El a sakrifiká su mes."
HEB,Karta Na Hebreonan,Hebreonan,NT,7,28,"Lei di Moises ta nombra hende imperfekto komo gransaserdote; pero Dios su huramentu, ku a tuma lugá despues di lei, ta nombra su Yu gransaserdote, kende ku pa semper kaba a yega na perfekshon."
HEB,Karta Na Hebreonan,Hebreonan,NT,8,1,Loke nos ke bisa ta: komo gransaserdote nos tin un persona ku ta sintá na man drechi di trono di Mahestat dibino den shelu.
HEB,Karta Na Hebreonan,Hebreonan,NT,8,2,"E ta sirbi den santuario, den e berdadero tènt sagrado, ku no ta hende a lanta, sino Señor."
HEB,Karta Na Hebreonan,Hebreonan,NT,8,3,Tur gransaserdote tin komo tarea ofresé sakrifisio i ofrenda; p'esei e gransaserdote akí tambe mester di algu pa ofresé komo sakrifisio.
HEB,Karta Na Hebreonan,Hebreonan,NT,8,4,"Si E tabata na mundu, lo E no tabata saserdote mes, pasobra aya tin saserdote kaba ku ta ofresé sakrifisio preskribí pa lei."
HEB,Karta Na Hebreonan,Hebreonan,NT,8,5,Pero nan trabou di sirbishi no ta nada mas ku un kopia i un sombra di esun selestial. Esta esaki tabata loke Moises a haña tende di Dios tempu e tabata bai konstruí e santuario: ‘Sòru traha tur kos meskos ku e modelo ku Mi a mustra bo riba seru.’
HEB,Karta Na Hebreonan,Hebreonan,NT,8,6,"Pero e trabou saserdotal ku Hesus a haña, ta mas elevá; E ta Mediador di un aliansa ku tambe ta mihó, pasobra e ta basá riba mihó promesa."
HEB,Karta Na Hebreonan,Hebreonan,NT,8,7,"Si e promé aliansa no tabatin fayo, esun di dos lo no tabata nesesario."
HEB,Karta Na Hebreonan,Hebreonan,NT,8,8,"Pero Dios ta skual su pueblo, ora E bisa: ‘ “Tende, pronto Mi ta sera un aliansa nobo ku pueblo di Israel i ku pueblo di Huda."
HEB,Karta Na Hebreonan,Hebreonan,NT,8,9,"No un aliansa manera Mi a yega di sera ántes, tempu ku Mi a kohe nan antepasadonan na nan man i saka nan for di Egipto. Pasobra nan no tabata atené nan na e aliansa ei; p'esei Mi no a preokupá mas pa nan,” Señor ta bisa."
HEB,Karta Na Hebreonan,Hebreonan,NT,8,10,"“E aliansa nobo ku Mi ta bai sera ku pueblo di Israel lo ta asin'akí: Mi ta bai pone mi aliansa den nan kurason i grab'é den nan mente. Ami lo ta nan Dios i nan, na nan turno, lo ta mi pueblo,” Señor ta bisa."
HEB,Karta Na Hebreonan,Hebreonan,NT,8,11,"“Lo no tin nesesidat di instruí un konsiudadano òf ruman mas ni di bisa otro: Siña konosé Señor! Pasobra nan tur lo sa ken Mi ta, tur, di chikí te grandi."
HEB,Karta Na Hebreonan,Hebreonan,NT,8,12,Lo Mi pordoná nan maldatnan i no kòrda mas riba nan pikánan.” ’
HEB,Karta Na Hebreonan,Hebreonan,NT,8,13,"Dor di papia di un aliansa nobo El a deklará esun promé antikuá, i tur kos ku bira bieu i tin hopi aña, ta na punto di disparsé."
HEB,Karta Na Hebreonan,Hebreonan,NT,9,1,E promé aliansa tambe tabatin preskripshon pa kulto i un propio santuario na mundu.
HEB,Karta Na Hebreonan,Hebreonan,NT,9,2,"Nan a lanta un tènt; den e parti di mas dilanti, yamá ‘lugá santu’, tabatin e kandelar i e mesa ku pan konsagrá."
HEB,Karta Na Hebreonan,Hebreonan,NT,9,3,Tras di e di dos kortina tabata bini e parti yamá ‘lugá santísimo’.
HEB,Karta Na Hebreonan,Hebreonan,NT,9,4,"Aya tabatin e altá di oro pa kima sensia i e arka di aliansa, ku tabata tur furá ku oro. Den e arka tabatin e butishi di oro ku mana, e bastòn di Aaron ku a floria i e tablanan di piedra riba kua e lei di aliansa tabata skibí."
HEB,Karta Na Hebreonan,Hebreonan,NT,9,5,"Riba e arka tabatin e kerubinnan komo señal di presensia di Dios; nan alanan habrí tabata manda sombra riba e tapadera di e arka, e lugá kaminda tabata duna pordon di piká. Pero awor no ta nesesario pa duna mas detaye riba e kosnan ei."
HEB,Karta Na Hebreonan,Hebreonan,NT,9,6,Asina anto a drecha e santuario. Regularmente e saserdotenan ta drenta e parti di mas dilanti di e tènt pa hasi nan trabou.
HEB,Karta Na Hebreonan,Hebreonan,NT,9,7,Un bia pa aña solamente e gransaserdote ta drenta e parti di mas patras; e ora ei e ta bai ku sanger ku e ta ofresé na Dios pa su mes i pa e pikánan ku e pueblo a hasi sin sa.
HEB,Karta Na Hebreonan,Hebreonan,NT,9,8,Ku esaki Spiritu Santu ta duna di komprondé na un manera bon kla ku e entrada pa e santuario berdadero no ta habrí ainda tanten ta usa e promé tènt.
HEB,Karta Na Hebreonan,Hebreonan,NT,9,9,Esei ta un símbolo di e tempu di awor. Aya ta ofresé sakrifisio i hasi ofrenda ku no ta hasi kurason di e hende ku ta ofresé perfekto.
HEB,Karta Na Hebreonan,Hebreonan,NT,9,10,"Ta trata únikamente di alimento, bibida i sierto seremonia di purifikashon, ku ta regla eksterno i ku tin balor solamente te dia Dios kambia nan pa algu mihó."
HEB,Karta Na Hebreonan,Hebreonan,NT,9,11,"Pero awor ta Kristu a bini komo gransaserdote ku a realisá e benefisionan ku nos tin kaba. E ta hasi sirbishi den un tènt ku ta mihó i mas perfekto; un tènt ku no ta hende a traha, ke men: e no ta pertenesé na e mundu akí."
HEB,Karta Na Hebreonan,Hebreonan,NT,9,12,"Kristu un bia i pa semper a drenta e santuario, no pa ofresé sanger di chubatu i bisé, pero pa ofresé su mes sanger, i asina El a optené salbashon eterno pa nos."
HEB,Karta Na Hebreonan,Hebreonan,NT,9,13,"Si sprengu sanger di chubatu i toro i shinishi di un baka yòn ku a kima riba altá, riba hende ku ta impuru, e sanger ei tin forsa pa purifiká nan, di manera ku nan ta bira puru parti di pafó."
HEB,Karta Na Hebreonan,Hebreonan,NT,9,14,"Kuantu mas forsa e sanger di Kristu tin e ora ei! Pasobra pa medio di e Spiritu eterno El a ofresé su mes na Dios komo un sakrifisio perfekto i asina a purifiká nos konsenshi di tur obra ku ta hiba na morto, di manera ku nos por sirbi e Dios berdadero."
HEB,Karta Na Hebreonan,Hebreonan,NT,9,15,"P'esei E ta Mediador di un aliansa nobo, un tèstamènt nobo. El a muri pa salba hende di e pikánan kometé den tempu di e promé aliansa. Asina esnan ku Dios a yama, por risibí e herensia ku El a primintí."
HEB,Karta Na Hebreonan,Hebreonan,NT,9,16,"Ta manera ku un tèstamènt: promé mester proba ku esun ku a laga traha e tèstamènt a muri,"
HEB,Karta Na Hebreonan,Hebreonan,NT,9,17,"pasobra ta te despues di morto un tèstamènt ta konta; tanten esun ku a laga trah'é ta na bida, e no tin balor."
HEB,Karta Na Hebreonan,Hebreonan,NT,9,18,P'esei tambe no a establesé e promé aliansa sin dramamentu di sanger.
HEB,Karta Na Hebreonan,Hebreonan,NT,9,19,"Promé Moises a lesa tur e mandamentunan di lei pa henter pueblo tende. Despues el a kohe lana kòrá bibu i taki di hisopo, muha nan den sanger di bisé i di chubatu mesklá ku awa; ku esei el a sprengu e buki i henter pueblo."
HEB,Karta Na Hebreonan,Hebreonan,NT,9,20,"El a bisa: ‘Esaki ta e sanger, ku kual Dios ta konfirmá e aliansa, ku El a establesé pa boso.’"
HEB,Karta Na Hebreonan,Hebreonan,NT,9,21,Na mes manera Moises a sprengu e tèntnan i tur kos di uso pa sirbishi tambe ku e sanger.
HEB,Karta Na Hebreonan,Hebreonan,NT,9,22,Segun lei ta purifiká tur kos ku sanger; sin dramamentu di sanger no tin pordon.
HEB,Karta Na Hebreonan,Hebreonan,NT,9,23,"Si ta asina mester purifiká aki na mundu e kopianan di kos selestial, e ora ei e kosnan selestial mes ta eksigí sakrifisio muchu mas mihó."
HEB,Karta Na Hebreonan,Hebreonan,NT,9,24,"Pasobra Kristu no a drenta un santuario ku hende a traha, djis un kopia di e santuario berdadero. Nò, El a drenta shelu mes pa aya presentá dilanti di Dios na nos fabor."
HEB,Karta Na Hebreonan,Hebreonan,NT,9,25,Aya E no tin nodi di sakrifiká su mes kada be di nobo manera e gransaserdote ku tur aña ta drenta e santuario ku sanger ku no ta di dje.
HEB,Karta Na Hebreonan,Hebreonan,NT,9,26,"Si tabata asina, Kristu lo mester a muri hopi be kaba for di dia Dios a krea mundu. Pero echo ta ku awor, na final di tempu, Kristu a aparesé un bia so i pa semper, ofresiendo su mes komo sakrifisio pa kita piká."
HEB,Karta Na Hebreonan,Hebreonan,NT,9,27,Hende mester muri un bia i despues huisio ta bini.
HEB,Karta Na Hebreonan,Hebreonan,NT,9,28,"Asina Kristu tambe a ofresé ún bia e sakrifisio di su bida pa kita piká di hopi hende. E di dos bia ku E bini, E no ta bini pa karga piká di hende, pero pa salba esnan ku ta sper'É."
HEB,Karta Na Hebreonan,Hebreonan,NT,10,1,"Lei di Moises ta laga mira únikamente un sombra di e benefisionan ku lo bini, no e benefisionan mes. P'esei nunka lei lo no por hasi e hendenan ku aña aden aña afó ta ofresé e mesun sakrifisio, perfekto pa medio di e sakrifisionan akí."
HEB,Karta Na Hebreonan,Hebreonan,NT,10,2,"Si nan a keda purifiká un bia i pa semper di nan pikánan, nan lo no a sinti nan mes kulpabel mas i nan lo a stòp di ofresé sakrifisio."
HEB,Karta Na Hebreonan,Hebreonan,NT,10,3,Pero en realidat e sakrifisionan akí ta sirbi pa rekordá hende nan pikánan aña aden aña afó.
HEB,Karta Na Hebreonan,Hebreonan,NT,10,4,Pasobra ta imposibel ku sanger di toro i chubatu por kita piká.
HEB,Karta Na Hebreonan,Hebreonan,NT,10,5,"P'esei Kristu ta bisa na e momento ku E ta bai mundu: ‘Bo no tabata ke ni sakrifisio ni ofrenda, sino Bo a duna Mi un kurpa."
HEB,Karta Na Hebreonan,Hebreonan,NT,10,6,Bo no gusta bestia kimá riba altá ni sakrifisio di pordon.
HEB,Karta Na Hebreonan,Hebreonan,NT,10,7,"E ora ei Mi a bisa: “At'Ami aki manera ta skibí den bo buki tokante Mi: pa hasi bo boluntat, o mi Dios.” ’"
HEB,Karta Na Hebreonan,Hebreonan,NT,10,8,"Promé E ta bisa: ‘Bo no tabata ke ni gusta sakrifisio ni ofrenda, ni bestia kimá riba altá ni sakrifisio di pordon,’ ounke lei ta preskribí nan."
HEB,Karta Na Hebreonan,Hebreonan,NT,10,9,"Despues E ta bisa: ‘At'Ami aki pa hasi bo boluntat.’ Ke men, Dios ta abolí e sakrifisio bieunan i remplasá nan pa Kristu su sakrifisio."
HEB,Karta Na Hebreonan,Hebreonan,NT,10,10,"Dios a konsagrá nos n'E, pasobra Kristu a kumpli ku boluntat di Dios i a ofresé su mes kurpa un bia i pa semper komo sakrifisio."
HEB,Karta Na Hebreonan,Hebreonan,NT,10,11,"Kada saserdote hudiu diariamente ta para hasi su trabou saserdotal; kada be atrobe e ta ofresé e mesun sakrifisionan, ku no por kita piká."
HEB,Karta Na Hebreonan,Hebreonan,NT,10,12,Kristu sinembargo a ofresé un solo sakrifisio pa piká i despues a kai sinta pa semper na man drechi di Dios.
HEB,Karta Na Hebreonan,Hebreonan,NT,10,13,Einan E ta keda warda te ora Dios lo a hasi su enemigunan un banki pa su pia sosegá.
HEB,Karta Na Hebreonan,Hebreonan,NT,10,14,"Pa medio di un solo sakrifisio El a hasi esnan ku ta keda konsagrá na Dios, pa semper perfekto."
HEB,Karta Na Hebreonan,Hebreonan,NT,10,15,Spiritu Santu ta konfirmá esei. Promé E ta bisa:
HEB,Karta Na Hebreonan,Hebreonan,NT,10,16,"‘ “E aliansa nobo ku Mi ta bai sera ku pueblo di Israel lo ta asin'akí,” Señor ta bisa, “Mi ta bai pone mi leinan den nan kurason i graba nan den nan mente.” ’"
HEB,Karta Na Hebreonan,Hebreonan,NT,10,17,Despues E ta añadí: ‘Lo Mi pordoná nan maldatnan i no kòrda mas riba nan pikánan.’
HEB,Karta Na Hebreonan,Hebreonan,NT,10,18,"Awor ku eseinan ta pordoná, no tin nesesidat mas di un sakrifisio pa piká."
HEB,Karta Na Hebreonan,Hebreonan,NT,10,19,"Asina ta, rumannan, ku pa medio di sanger ku Kristu a drama nos tin entrada liber pa e santuario."
HEB,Karta Na Hebreonan,Hebreonan,NT,10,20,"El a habri un kaminda nobo pa nos, un kaminda ku ta hiba na bida, un kaminda ku ta pasa dor di e kortina dilanti di e lugá santísimo; El a hasié ofresiendo su mes kurpa."
HEB,Karta Na Hebreonan,Hebreonan,NT,10,21,"Awor ku nos tin un gransaserdote ku ta para na kabes di Dios su kas,"
HEB,Karta Na Hebreonan,Hebreonan,NT,10,22,"laga nos aserká Dios ku un kurason sinsero i un fe firme, ku un kurason purifiká di un mal konsenshi i ku un kurpa labá ku awa puru."
HEB,Karta Na Hebreonan,Hebreonan,NT,10,23,"Nos mester tene duru na loke nos ta spera i konfesá, pasobra Dios ku a hasi nos e promesanan ei, lo kumpli."
HEB,Karta Na Hebreonan,Hebreonan,NT,10,24,Laga nos paga tinu na otro i stimulá otro pa demostrá amor i hasi bon obra.
HEB,Karta Na Hebreonan,Hebreonan,NT,10,25,"Nos no mester hasi un kustumber di keda sin bai nos reunionnan, manera tin hende ta hasi. Nos mester kurashá otro, i esei mas tantu ainda, segun boso ta mira dia di Señor ta aserká."
HEB,Karta Na Hebreonan,Hebreonan,NT,10,26,"Si nos a siña konosé e bèrdat, i deliberadamente keda hasi piká, no tin ningun sakrifisio mas ku por kita nos pikánan."
HEB,Karta Na Hebreonan,Hebreonan,NT,10,27,Pa nos ta keda e ora ei solamente un perspektiva horibel di huisio i di e kandela ardiente ku lo devorá enemigu di Dios.
HEB,Karta Na Hebreonan,Hebreonan,NT,10,28,"Si un hende violá lei di Moises, i dos òf tres testigu konfirmá esaki, ta mat'é sin tene mizerikòrdia."
HEB,Karta Na Hebreonan,Hebreonan,NT,10,29,Kiko lo sosodé antó ku esun ku ta despresiá Yu di Dios? Ku ta menospresiá sanger di e aliansa ku Dios a santifik'é kuné? Ku ta ofendé Spiritu ku a dun'é grasia? Boso no ta kere ku lo e haña un kastigu muchu mas pisá?
HEB,Karta Na Hebreonan,Hebreonan,NT,10,30,"Nos sa tòg ken a bisa: ‘Ami lo tuma vengansa, Ami lo paga bèk.’ I tambe: ‘Señor lo husga su pueblo.’"
HEB,Karta Na Hebreonan,Hebreonan,NT,10,31,Ta algu teribel pa kai den man di Dios bibu!
HEB,Karta Na Hebreonan,Hebreonan,NT,10,32,"Kòrda promé aya, tempu boso a haña lus di Dios i mester a sufri tantu asina. Pero boso a sobrebibí e lucha."
HEB,Karta Na Hebreonan,Hebreonan,NT,10,33,"Tin bia a ofendé i oprimí boso mes públikamente, tin bia boso a sostené otro ku tabata haña e trato ei."
HEB,Karta Na Hebreonan,Hebreonan,NT,10,34,"Boso a sinti ku esnan ku nan a kohe prezu i boso a soportá kontentu, ora a hòrta boso kosnan. Boso tabata sa ku boso tabata poseé algu mihó i permanente."
HEB,Karta Na Hebreonan,Hebreonan,NT,10,35,"No pèrdè konfiansa antó, pasobra Dios lo rekompens'é rikamente."
HEB,Karta Na Hebreonan,Hebreonan,NT,10,36,"Pa kumpli ku boluntat di Dios i pa haña loke E ta primintí, boso mester di perseveransia. Pasobra Skritura ta bisa:"
HEB,Karta Na Hebreonan,Hebreonan,NT,10,37,"‘Ainda un korto, korto tempu mas, i Esun ku mester bini, lo bini i no warda mas."
HEB,Karta Na Hebreonan,Hebreonan,NT,10,38,Mi hende hustu lo keda na bida pa medio di fe. Pero si e no perseverá e no por agradá Mi mas.’
HEB,Karta Na Hebreonan,Hebreonan,NT,10,39,"Pero nos no ta pertenesé na esnan ku ta hala atras i ta bai pèrdí, pero na esnan ku tin fe i p'esei ta keda biba."
HEB,Karta Na Hebreonan,Hebreonan,NT,11,1,Fe ke men ku nos ta sigur di e kosnan ku nos ta spera di risibí i ku nos ta konvensé di e realidat ku nos no ta mira.
HEB,Karta Na Hebreonan,Hebreonan,NT,11,2,Debí na tal fe Dios a duna bon testimonio di hende di ántes.
HEB,Karta Na Hebreonan,Hebreonan,NT,11,3,"Pasobra nos tin fe, nos ta komprondé ku Dios a krea universo pa medio di su palabra: ke men ku loke nos por mira a nase for di loke nos no por mira."
HEB,Karta Na Hebreonan,Hebreonan,NT,11,4,"Pasobra Abel tabatin fe, el a ofresé Dios un mihó sakrifisio ku Kain a ofresé. Pa motibu di su fe Dios a deklará ku Abel tabata hustu i Dios a aseptá su sakrifisionan. Pa medio di su fe Abel ta papia awor akí ainda, maske el a muri kaba."
HEB,Karta Na Hebreonan,Hebreonan,NT,11,5,"Pasobra Henok tabatin fe, Dios a kit'é for di e bida akí promé ku el a muri. No por a hañ'é mas, pasobra Dios a tum'é serka djE. Skritura ta bisa ku, promé ku Dios a tum'é serka djE, e tabata biba segun boluntat di Dios."
HEB,Karta Na Hebreonan,Hebreonan,NT,11,6,"Si un hende no ta kere den Dios, ta imposibel pa e hasi loke Dios ke. Pasobra es ku ke bai serka Dios, mester kere ku E ta eksistí i ku E ta rekompensá esnan ku ta busk'É."
HEB,Karta Na Hebreonan,Hebreonan,NT,11,7,"Pasobra Noe tabatin fe, el a tuma Dios na serio, ora El a atvertié pa kos ku ainda no por a mira. El a konstruí un arka pa salba su famia. Su bida di fe a kondená e otro hendenan riba mundu, pero a pone ku Dios a aseptá é komo hustu."
HEB,Karta Na Hebreonan,Hebreonan,NT,11,8,"Pasobra Abraham tabatin fe, el a obedesé ora Dios a yam'é: el a sali bai un pais ku Dios a destiná p'e i su desendensia. El a sali bai sin sa unda e tabata bai."
HEB,Karta Na Hebreonan,Hebreonan,NT,11,9,"I pa medio di e fe ku e tabatin, el a biba komo strañero na e pais ku Dios a primintié. El a biba den tènt, meskos ku Isak i Yakob, ku tambe a haña e promesa ei."
HEB,Karta Na Hebreonan,Hebreonan,NT,11,10,"Pasobra Abraham tabata anhelá e siudat ku un fundeshi firme, di kual Dios mes tabata e arkitekto i konstruktor."
HEB,Karta Na Hebreonan,Hebreonan,NT,11,11,"Pasobra Abraham tabatin fe, Dios a hasié kapas di engendrá un yu serka Sara, ounke e tabata bieu i Sara no por a konsebí. Pasobra e tabata konfia ku Dios lo a kumpli ku su promesa."
HEB,Karta Na Hebreonan,Hebreonan,NT,11,12,"P'esei tambe ésun hòmber ei, ku tabata yegando na fin di su bida, a haña desendiente, mes numeroso ku strea na shelu, inkontabel manera pipita di santu na playa di laman."
HEB,Karta Na Hebreonan,Hebreonan,NT,11,13,Den fe nan tur a muri sin haña loke Dios a primintí nan. Pero esei nan a mira for djaleu i nan a keda kontentu kuné. Nan a rekonosé ku na mundu nan tabata strañero i habitante pasahero.
HEB,Karta Na Hebreonan,Hebreonan,NT,11,14,"Esnan ku ta papia asina, ta duna bon kla di konosé ku nan ta en buska di un patria."
HEB,Karta Na Hebreonan,Hebreonan,NT,11,15,"Si nan a sinti nostalgia pa e pais ku nan a bandoná, nan por a bolbe fásilmente."
HEB,Karta Na Hebreonan,Hebreonan,NT,11,16,"Pero nan tabata anhelá un mihó patria, esun selestial. P'esei Dios no ta sinti bèrgwensa di ta yamá nan Dios; pasobra ta pa nan El a konstruí un siudat."
HEB,Karta Na Hebreonan,Hebreonan,NT,11,17,"Pasobra Abraham tabatin fe, el a ofresé Isak komo sakrifisio ora Dios a pon'é na prueba. E tabata dispuesto pa ofresé su úniko yu komo sakrifisio, ounke Dios a hasié un promesa:"
HEB,Karta Na Hebreonan,Hebreonan,NT,11,18,‘Dor di Isak bo ta haña e desendientenan ku Mi a primintí.’
HEB,Karta Na Hebreonan,Hebreonan,NT,11,19,"Abraham a pensa ku Dios tabatin asta poder pa laga morto resusitá; p'esei el a haña su yu hòmber bèk, loke tabata un prefigurashon di e kosnan benidero."
HEB,Karta Na Hebreonan,Hebreonan,NT,11,20,"Pasobra Isak tabatin fe, el a duna Yakob i Esou un bendishon relashoná ku futuro."
HEB,Karta Na Hebreonan,Hebreonan,NT,11,21,"Pasobra Yakob tabatin fe, el a bendishoná e dos yunan di Jozef na su kama di morto. I ilèn riba su bastòn, el a adorá Dios."
HEB,Karta Na Hebreonan,Hebreonan,NT,11,22,"Pasobra Jozef tabatin fe, el a papia na fin di su bida di e salida di e israelitanan for di Egipto i a duna instrukshon tokante su restunan mortal."
HEB,Karta Na Hebreonan,Hebreonan,NT,11,23,"Pasobra e mayornan di Moises tabatin fe, nan a skond'é tres luna largu despues di su nasementu, pasobra nan a mira ku e tabata un yuchi bunita. Nan no tabatin miedu di e òrdu di rei."
HEB,Karta Na Hebreonan,Hebreonan,NT,11,24,"Pasobra Moises tabatin fe, el a nenga, dia el a bira grandi, di pasa pa yu di e yu muhé di fárao."
HEB,Karta Na Hebreonan,Hebreonan,NT,11,25,El a preferá di haña maltrato huntu ku e pueblo di Dios na lugá di gosa di plaser di piká pa un ratu so.
HEB,Karta Na Hebreonan,Hebreonan,NT,11,26,"P'e e deshonra ku Kristu mester a pasa, tabata un rikesa mas grandi ku e tesoronan di Egipto. E tabata fiha su bista riba e rekompensa di den futuro."
HEB,Karta Na Hebreonan,Hebreonan,NT,11,27,"Pasobra e tabatin fe, el a sali bai for di Egipto sin tabatin miedu di rei. El a perseverá, manera un hende ku tabata mira e Dios invisibel."
HEB,Karta Na Hebreonan,Hebreonan,NT,11,28,"Pasobra e tabatin fe, el a instituí fiesta di Pésag i a laga hunta sanger na kozein di porta, di manera ku e angel di morto lo no a mata e yu mayónan di e famianan di Israel."
HEB,Karta Na Hebreonan,Hebreonan,NT,11,29,"Pasobra e israelitanan tabatin fe, nan a pasa dor di Laman Kòrá komo si fuera tabata tera seku; ora e egipsionan a purba, nan a hoga."
HEB,Karta Na Hebreonan,Hebreonan,NT,11,30,"Pasobra e israelitanan tabatin fe, e murayanan di Yériko a basha aden, despues ku e israelitanan a kana shete dia largu rondó di nan."
HEB,Karta Na Hebreonan,Hebreonan,NT,11,31,"Pasobra e prostituta Rahab tabatin fe, el a risibí e spiònnan kariñosamente i e no a muri huntu ku esnan ku tabata desobedesidu na Dios."
HEB,Karta Na Hebreonan,Hebreonan,NT,11,32,"I kiko mas mi mester menshoná? Mi no tin tempu pa para konta di Gideon, Barak, Samson i Yefta, di David i Samuel i e profetanan."
HEB,Karta Na Hebreonan,Hebreonan,NT,11,33,"Pasobra nan tabatin fe, nan a konkistá reino, mantené derecho i risibí loke Dios a primintí; nan a sera boka di leon,"
HEB,Karta Na Hebreonan,Hebreonan,NT,11,34,"paga kandela grandi i a skapa di morto pa spada; nan debilidat a bira forsa, nan a bira fuerte den guera i a pone ehérsito enemigu hui."
HEB,Karta Na Hebreonan,Hebreonan,NT,11,35,"Muhé a haña nan famianan bèk, resusitá for di morto. Otro a muri despues di a torturá nan; nan a nenga libertat pa por resusitá den un bida mihó."
HEB,Karta Na Hebreonan,Hebreonan,NT,11,36,"Otro a soportá chèrchè i bòftá, asta soportá bui i prizòn."
HEB,Karta Na Hebreonan,Hebreonan,NT,11,37,"A piedra nan, zag nan na dos i mata nan ku spada. Nan a dualu rònt, bistí na lana di karné i kueru di kabritu. Nan tabata pasa mizeria, keda persiguí i maltratá."
HEB,Karta Na Hebreonan,Hebreonan,NT,11,38,"Nan tabata muchu bon pa e mundu akí! Nan tabata dualu den desierto i seru, i tabata biba den spelònk i buraku."
HEB,Karta Na Hebreonan,Hebreonan,NT,11,39,"Ounke Dios ta duna bon testimonio di tur e hendenan akí, nan no a risibí loke El a primintí."
HEB,Karta Na Hebreonan,Hebreonan,NT,11,40,E tabatin un mihó plan ku nos i E no tabata ke pa nan a yega na perfekshon sin ku nos yega.
HEB,Karta Na Hebreonan,Hebreonan,NT,12,1,"P'esei nos, rondoná di un multitut asina grandi di hende ku a demostrá nan fe, mester benta tur peso, esta, e pikánan ku ta molestiá nos asina fásil, un banda, i partisipá ku perseveransia na e kareda ku nos tin nos dilanti."
HEB,Karta Na Hebreonan,Hebreonan,NT,12,2,"Laga nos tene nos bista fihá riba Hesus, ku a bai nos dilanti riba e kaminda di fe i ku lo hiba nos tambe na final di e kaminda. Hesus a sufri na krus, sin a sinti bèrgwensa di e morto akí, pasobra E tabata sa ku despues di e sufrimentu akí lo El a haña alegria; i awor E ta sintá na man drechi di trono di Dios."
HEB,Karta Na Hebreonan,Hebreonan,NT,12,3,Meditá riba Esun ku mester a soportá tantu resistensia di pekadó; ya boso lo no kansa ni desanimá.
HEB,Karta Na Hebreonan,Hebreonan,NT,12,4,"Den boso lucha kontra piká, boso no tabatin nodi ainda di lucha te na morto."
HEB,Karta Na Hebreonan,Hebreonan,NT,12,5,"Ya boso a lubidá loke Dios a bisa boso, su yunan, pa kurashá boso. Den Skritura E ta bisa: ‘Mi yu, no despresiá korekshon ku bini di Señor, i no pèrdè kurashi ora E kastigá bo."
HEB,Karta Na Hebreonan,Hebreonan,NT,12,6,"Pasobra Señor ta koregí esun ku E ta stima, E ta kastigá tur esnan ku E ta aseptá komo yu.’"
HEB,Karta Na Hebreonan,Hebreonan,NT,12,7,"Soportá loke boso ta sufri, komo korekshon: Dios ta trata boso manera yu."
HEB,Karta Na Hebreonan,Hebreonan,NT,12,8,"Si Dios no koregí boso manera e otro yunan, boso no ta su yu di bèrdat."
HEB,Karta Na Hebreonan,Hebreonan,NT,12,9,"Ademas, tempu nos tabata mucha, nos mayornan aki na mundu a koregí nos i nos tabata respetá nan. Pakiko no someté nos ku mas rason na nos Tata selestial pa haña bida?"
HEB,Karta Na Hebreonan,Hebreonan,NT,12,10,"Nos mayornan aki na mundu a koregí nos durante e bida kòrtiku akí, segun a parse nan mas kumbiniente; pero Dios ta koregí nos pa nos berdadero probecho, pa hasi nos santu manera E."
HEB,Karta Na Hebreonan,Hebreonan,NT,12,11,"Na e momento ku un hende ta haña kastigu, e no ta gusta; al kontrario, e kastigu ta hasié tristu. Pero esnan ku a keda formá dor di e kastigu, despues lo disfrutá di su fruta, esta pas, pasobra nan ta biba di akuerdo ku boluntat di Dios."
HEB,Karta Na Hebreonan,Hebreonan,NT,12,12,Hisa bo mannan slap anto i rèk bo rudianan tembloroso.
HEB,Karta Na Hebreonan,Hebreonan,NT,12,13,"Kana riba kaminda règt; e ora ei loke ta lam lo no sali for di lugá, pero kura."
HEB,Karta Na Hebreonan,Hebreonan,NT,12,14,"Hasi esfuerso pa biba na pas ku tur hende i trata di biba santu. Es ku no biba santu, no ta mira Señor nunka."
HEB,Karta Na Hebreonan,Hebreonan,NT,12,15,"Tene kuidou pa ningun hende no bira lomba pa grasia di Dios. Tene kuidou pa amargura no krese manera yerba shimaron, kousa inkietut i venená henter komunidat."
HEB,Karta Na Hebreonan,Hebreonan,NT,12,16,"Tene kuidou pa niun hende no kometé inmoralidat seksual ni ta indiferente pa kosnan sagrado, manera Esou, ku pa un solo kuminda a bende su derechonan di yu mayó."
HEB,Karta Na Hebreonan,Hebreonan,NT,12,17,"Despues di tempu e ker a haña bendishon di su tata tòg, pero e ora ei a rechas'é. E no a haña un manera pa kambia loke el a hasi, ounke el a busk'é ku awa na wowo."
HEB,Karta Na Hebreonan,Hebreonan,NT,12,18,"Boso no a yega, manera e israelitanan, un seru ku boso por a mishi kuné, un seru tur na kandela, yen di skuridat, tiniebla i tempestat,"
HEB,Karta Na Hebreonan,Hebreonan,NT,12,19,"kaminda zonido di tròmpèt i stèm di Dios tabata resoná. Esnan ku a tende e stèm, a roga pa E no papia mas ku nan."
HEB,Karta Na Hebreonan,Hebreonan,NT,12,20,Pasobra nan no por a soportá e òrdu: Mester piedra asta un bestia ku mishi ku e seru.
HEB,Karta Na Hebreonan,Hebreonan,NT,12,21,"I loke nan a mira tabata asina teribel, ku Moises a grita: ‘Mi ta tembla di miedu!’"
HEB,Karta Na Hebreonan,Hebreonan,NT,12,22,"Pero boso a yega seru di Sion i e siudat di Dios bibu, e Herusalèm selestial, ku míles i míles di angel. Boso a yega e reunion festivo"
HEB,Karta Na Hebreonan,Hebreonan,NT,12,23,"i e asamblea di e yunan privilegiá di Dios, ku ta inskribí den shelu. Boso a yega serka Dios, ku ta hues riba tur hende, i serka e spiritunan di hende hustu, ku Dios a hasi perfekto."
HEB,Karta Na Hebreonan,Hebreonan,NT,12,24,"Boso a yega serka Hesus, e Mediador di un aliansa nobo, i serka e sanger ku El a drama, ku ta papia di algu mihó ku e sanger di Abel."
HEB,Karta Na Hebreonan,Hebreonan,NT,12,25,"Tene kuidou pa boso no nenga di skucha Esun ku ta papia ku boso. Esnan ku a nenga di skucha dia Dios a papia ku nan na mundu, no a skapa; muchu ménos chèns di skapa nos tin, si nos bira lomba pa Esun ku ta papia ku nos for di shelu!"
HEB,Karta Na Hebreonan,Hebreonan,NT,12,26,"E tempu ei su stèm a pone mundu sakudí, pero awor El a primintí: ‘Lo Mi no laga mundu so sakudí un bia mas, pero shelu tambe.’"
HEB,Karta Na Hebreonan,Hebreonan,NT,12,27,"E palabranan ‘un bia mas’ ta mustra ku e kosnan ku por tambaliá, ke men kos ku ta kreá, lo disparsé, di manera ku loke no por tambaliá, lo keda."
HEB,Karta Na Hebreonan,Hebreonan,NT,12,28,"Nos ta haña serka Dios un reino ku no por tambaliá; p'esei laga nos gradisí Dios p'esei i sirbiÉ manera E ke, ku rèspèt i temor."
HEB,Karta Na Hebreonan,Hebreonan,NT,12,29,Pasobra nos Dios ta un kandela ku ta devorá tur kos.
HEB,Karta Na Hebreonan,Hebreonan,NT,13,1,Keda stima otro manera ruman den Kristu.
HEB,Karta Na Hebreonan,Hebreonan,NT,13,2,"No keda sin demostrá hospitalidat, pasobra dor di demostrá esei algun hende, sin tabata sa, a hospedá angel."
HEB,Karta Na Hebreonan,Hebreonan,NT,13,3,"Kòrda riba prezu komo si fuera boso tabata prezu huntu ku nan, i riba esnan ku ta keda maltratá, pasobra meskos asina por sosodé ku boso."
HEB,Karta Na Hebreonan,Hebreonan,NT,13,4,"Tur hende respetá matrimonio, i esposo i esposa keda fiel na otro. Pasobra Dios lo husga esnan ku ta praktiká inmoralidat seksual i ta kometé adulterio."
HEB,Karta Na Hebreonan,Hebreonan,NT,13,5,"No biba pa plaka so, keda kontentu ku loke boso tin. Dios mes a bisa: ‘Mi no ta laga bo nunka bandoná.’"
HEB,Karta Na Hebreonan,Hebreonan,NT,13,6,P'esei nos por bisa ku konfiansa: ‘Señor ta yuda mi; p'esei mi n' tin miedu. Anto kiko hende por hasi mi?’
HEB,Karta Na Hebreonan,Hebreonan,NT,13,7,"Kòrda riba boso lidernan ku a anunsiá boso e mensahe di Dios. Wak kon nan a biba i kon nan a muri, i tuma un ehèmpel di nan fe."
HEB,Karta Na Hebreonan,Hebreonan,NT,13,8,"Hesu-Kristu ta e mesun Kristu, ayera, awe i den eternidat."
HEB,Karta Na Hebreonan,Hebreonan,NT,13,9,"No laga tur sorto di teoria straño bruha boso. Pasobra ta bon ku nos kurason keda fortifiká dor di Dios su grasia i no dor di regla tokante kuminda; esnan ku a sigui e reglanan akí, no tabatin niun probecho di nan."
HEB,Karta Na Hebreonan,Hebreonan,NT,13,10,"Saserdote ku ta hasi sirbishi den e santuario bieu, no mag kome di e sakrifisio ku a keda ofresé riba nos altá."
HEB,Karta Na Hebreonan,Hebreonan,NT,13,11,"E gransaserdote a hiba sanger di e bestianan den santuario komo sakrifisio pa piká, pero a kima nan kurpa pafó di e kampamentu."
HEB,Karta Na Hebreonan,Hebreonan,NT,13,12,"P'esei Hesus tambe a sufri pafó di e porta di siudat, pa E konsagrá e pueblo ku su mes sanger na Dios."
HEB,Karta Na Hebreonan,Hebreonan,NT,13,13,Ban serka djE pafó di e kampamentu anto i sufri e deshonra ku E tambe a sufri.
HEB,Karta Na Hebreonan,Hebreonan,NT,13,14,"Pasobra aki nos no tin un siudat ku ta keda, pero nos ta en buska di e siudat di futuro."
HEB,Karta Na Hebreonan,Hebreonan,NT,13,15,"Ban ofresé Dios pa medio di Hesus kontinuamente un sakrifisio di alabansa, esta e ofrenda ku nos lepnan ta ofres'É ora nos ta alabá su nòmber."
HEB,Karta Na Hebreonan,Hebreonan,NT,13,16,Kòrda hasi bon i kompartí loke boso tin ku otro hende; pasobra esakinan ta e sakrifisionan ku ta agradá Dios.
HEB,Karta Na Hebreonan,Hebreonan,NT,13,17,"Obedesé boso lidernan i hasi loke nan bisa; nan ta kuida boso konstantemente, pasobra ta nan mester duna kuenta na Dios. Si boso obedesé nan, nan lo kumpli ku nan tarea ku plaser; pero si boso no obedesé nan, e tarea ta bira un peso pa nan, i esei no ta kumbiní boso."
HEB,Karta Na Hebreonan,Hebreonan,NT,13,18,"Resa pa nos. Nos ta konfia ku nos konsenshi ta limpi, pasobra nos ta trata di komportá nos bon, semper i tur kaminda."
HEB,Karta Na Hebreonan,Hebreonan,NT,13,19,Mi ta pidi boso orashon spesialmente pa Dios pèrmití mi bolbe serka boso pronto.
HEB,Karta Na Hebreonan,Hebreonan,NT,13,20,"Dios a tuma Señor Hesus bèk for di morto, Hesus, ku ta e gran wardador di karné a base di e sanger ku El a drama pa konfirmá e aliansa eterno. Dios, ku ta duna pas,"
HEB,Karta Na Hebreonan,Hebreonan,NT,13,21,"proveé boso di tur kos bon ku boso tin mester pa kumpli ku su boluntat. E, pa medio di Hesu-Kristu, hasi den nos loke ta agrad'É. N'E sea tur honor te den eternidat! Amèn."
HEB,Karta Na Hebreonan,Hebreonan,NT,13,22,"Mi ta supliká boso, rumannan, pa ta habrí pa e poko palabranan di enkurashamentu ku mi a skibi."
HEB,Karta Na Hebreonan,Hebreonan,NT,13,23,"Boso mester sa ku nos ruman Timoteo ta den libertat kaba; si e bini lihé, mi ta bini kuné ora mi ta bin wak boso."
HEB,Karta Na Hebreonan,Hebreonan,NT,13,24,Kumindá tur boso lidernan i henter e pueblo santu. E rumannan for di Italia ta kumindá boso.
HEB,Karta Na Hebreonan,Hebreonan,NT,13,25,Grasia di Dios sea ku boso tur!
JAS,Karta Di Hakobo,Hakobo,NT,1,1,"Esaki ta un karta di Hakobo, sirbidó di Dios i di Señor Hesu-Kristu: Mi ta kumindá e diesdos tribunan ku ta plamá rònt mundu."
JAS,Karta Di Hakobo,Hakobo,NT,1,2,"Mi rumannan, ora boso konfrontá ki sorto di prueba ku ta, tuma esei komo un oportunidat pa ta kontentu."
JAS,Karta Di Hakobo,Hakobo,NT,1,3,"Pasobra manera boso sa kaba, prueba den fe ta siña hende soportá sufrimentu ku fortalesa."
JAS,Karta Di Hakobo,Hakobo,NT,1,4,I sòru pa e fortalesa ei hiba boso na madures kompleto i na un bida ireprochabel i pa boso no faya den nada.
JAS,Karta Di Hakobo,Hakobo,NT,1,5,"Si kualke un di boso falta sabiduria, resa pidi Dios i lo E duna bo e, pasobra Dios ta gusta duna tur hende sin límite, sin tira nada na nan kara."
JAS,Karta Di Hakobo,Hakobo,NT,1,6,"Pero ora bo ta resa, resa ku fe den Dios, sin niun tiki duda, pasobra esun ku ta duda ta manera ola di laman ku bientu ta supla djaki p'aya."
JAS,Karta Di Hakobo,Hakobo,NT,1,7,"Un hende asina no mester kere mes ku e ta risibí nada di Señor,"
JAS,Karta Di Hakobo,Hakobo,NT,1,8,"pasobra e ta un hende ku tin awa den un man, kandela den e otro; e no tin un kondukta stabil."
JAS,Karta Di Hakobo,Hakobo,NT,1,9,E ruman den fe sin moda mester ta kontentu ku e tin gran balor
JAS,Karta Di Hakobo,Hakobo,NT,1,10,i esun ku moda mester ta kontentu ku su rikesa no tin niun balor. Pasobra hende riku ta manera flor di mondi ku no ta keda pa largu tempu.
JAS,Karta Di Hakobo,Hakobo,NT,1,11,"Ora solo sali ku su kalor sofokante, e ta kima e matanan; e flornan ta marchitá i nan bunitesa ta kaba na nada. Asina un hende riku ta disparsé, atendiendo su negoshinan."
JAS,Karta Di Hakobo,Hakobo,NT,1,12,"Felis ta e hende ku ta para firme no opstante e pruebanan ku e ta pasa aden. Ora e pasa e pruebanan ku éksito, lo e risibí bida komo premio, un korona ku Dios a primintí esnan ku ta stim'É."
JAS,Karta Di Hakobo,Hakobo,NT,1,13,"Si un hende ta hañ'é tentá pa prueba, e no mester bisa: ‘Ta Dios mes ta hasi pa mi kai den tentashon,’ pasobra maldat no por tenta Dios, ni Dios mes no ta hasi pa hende kai den tentashon!"
JAS,Karta Di Hakobo,Hakobo,NT,1,14,Pero un hende ta hañ'é den tentashon dor di su mes mal deseonan ku ta sedusié i koutiv'é.
JAS,Karta Di Hakobo,Hakobo,NT,1,15,"E mal deseonan ei ta konsebí piká, anto unabes ku e piká yega na su punto kulminante, e ta pari morto!"
JAS,Karta Di Hakobo,Hakobo,NT,1,16,"Mi rumannan stimá, no laga niun hende gaña boso!"
JAS,Karta Di Hakobo,Hakobo,NT,1,17,"Tur don perfekto i tur kos bon ku nos risibí ta bini di shelu, di Dios ku ta Kreador di tur e astronan selestial. E sí no ta kambia nunka manera nan; E no ta kambia di posishon, laga nos den sombra di skuridat."
JAS,Karta Di Hakobo,Hakobo,NT,1,18,"Boluntariamente El a duna nos bida nobo pa medio di e mensahe di bèrdat, pa asina nos por tin na manera di bisa e promé lugá den su kreashon."
JAS,Karta Di Hakobo,Hakobo,NT,1,19,"Mi rumannan stimá, tene kuenta ku loke mi a bisa i sea ansioso pa skucha, pero lento na papia i na rabia!"
JAS,Karta Di Hakobo,Hakobo,NT,1,20,Pasobra rabiamentu no ta hiba na un bida hustu manera Dios ta deseá.
JAS,Karta Di Hakobo,Hakobo,NT,1,21,P'esei antó deshasí di tur sorto di impuresa i di e gran kantidat di maldat den boso bida. Aseptá ku humildat kompleto e palabra ku Dios a planta den boso kurason i ku por salba boso.
JAS,Karta Di Hakobo,Hakobo,NT,1,22,No gaña boso mes i kere ku djis skucha palabra di Dios ta sufisiente; sea hende ku ta pone e mensahe den práktika!
JAS,Karta Di Hakobo,Hakobo,NT,1,23,"Esun ku ta djis skucha e palabra di Dios sin kumpli kuné, ta manera un hende ku despues di wak su mes kara den spil,"
JAS,Karta Di Hakobo,Hakobo,NT,1,24,ta kita bai i lubidá ki sorto di aparensia e tin!
JAS,Karta Di Hakobo,Hakobo,NT,1,25,"Sinembargo esun ku no lubidá loke el a tende, pero ta kumpli ku i fiha su bista riba e lei perfekto ku ta duna libertat, ta haña bendishon di Dios den loke e ta hasi."
JAS,Karta Di Hakobo,Hakobo,NT,1,26,"Si un hende ta kere ku e ta mashá dediká na Dios, pero e no por frena su lenga, e ta gaña su mes i su dedikashon no ta sirbi pa nada."
JAS,Karta Di Hakobo,Hakobo,NT,1,27,"Ata aki loke Dios Tata ta konsiderá dedikashon puru i ireprochabel: buska drechi di e wérfano i biuda ku ta pasa trafat, i wak pa maldat di e mundu akí no susha bo."
JAS,Karta Di Hakobo,Hakobo,NT,2,1,"Mi rumannan, boso ku tin fe den nos glorioso Señor Hesu-Kristu no mester diskriminá hende."
JAS,Karta Di Hakobo,Hakobo,NT,2,2,Suponé ku un hende riku ku dede tur na renchi di oro i ku paña karu na su kurpa bishitá boso reunion i un hende pober ku paña mizerabel tambe bini.
JAS,Karta Di Hakobo,Hakobo,NT,2,3,"Anto boso ta faboresé e hende bon bistí i bis'é: ‘Tuma e asiento di honor akí,’ pero e hende pober boso ta bisa: ‘Abo keda pará ei banda òf sinta akibou na mi pia.’"
JAS,Karta Di Hakobo,Hakobo,NT,2,4,Ta diskriminá boso ta diskriminá otro i boso motibunan pa balorá hende ta robes.
JAS,Karta Di Hakobo,Hakobo,NT,2,5,"Mi rumannan stimá, skucha mi! Dios a skohe hende pober riba e mundu akí pa ta riku den fe i tuma parti na e reino ku El a primintí esnan ku ta stim'É."
JAS,Karta Di Hakobo,Hakobo,NT,2,6,Pero boso ta menospresiá hende pober! No ta hende riku ta oprimí boso i lastra boso hiba dilanti hues?
JAS,Karta Di Hakobo,Hakobo,NT,2,7,No ta nan ta blasfemá e nòmber presioso ku a invoká riba boso?
JAS,Karta Di Hakobo,Hakobo,NT,2,8,"Boso ta hasi bon, si di bèrdat boso atené boso na e lei supremo ku nos ta haña den Skritura, esta e Lei ku ta bisa: ‘Stima bo próhimo manera bo ta stima bo mes.’"
JAS,Karta Di Hakobo,Hakobo,NT,2,9,"Pero si boso diskriminá hende, boso ta kometé piká i Lei ta kondená boso komo violadó di Lei."
JAS,Karta Di Hakobo,Hakobo,NT,2,10,"Pasobra ken ku aten'é na henter Lei, pero faya ku djis ún mandamentu so ta resultá kulpabel di a faya ku tur e otro mandamentunan."
JAS,Karta Di Hakobo,Hakobo,NT,2,11,"Ta e mesun Dios ku a bisa: ‘No kometé adulterio’ a bisa tambe ‘No mata’! Ke men ku te na ora bo no a kometé adulterio, pero bo a mata hende, tòg bo ta un violadó di Lei."
JAS,Karta Di Hakobo,Hakobo,NT,2,12,Papia i aktua manera hende ku lo ta husgá pa e lei ku ta hasi nos liber.
JAS,Karta Di Hakobo,Hakobo,NT,2,13,"Pues Dios lo no mustra mizerikòrdia, ora E husga esun ku no tabatin mizerikòrdia ku otro hende, pero esun ku sí tabatin mizerikòrdia lo sali viktorioso na momento di huisio."
JAS,Karta Di Hakobo,Hakobo,NT,2,14,"Mi rumannan, ki bal un hende bisa: ‘Mi tin fe’ i su obranan no ta demostrá esei? Akaso e fe ei por salb'é di huisio?"
JAS,Karta Di Hakobo,Hakobo,NT,2,15,Suponé ku tin un ruman sin paña drechi pa bisti ni sufisiente kuminda pa kome.
JAS,Karta Di Hakobo,Hakobo,NT,2,16,"Ki bal un di boso bis'é: ‘Te aworó! Tur kos bon! Kòrda tapa pa bo no kohe bientu i bon apetit,’ si bo no yud'é den su nesesidat?"
JAS,Karta Di Hakobo,Hakobo,NT,2,17,"Asina fe tambe ta morto riba su mes, si e no ta kompañá pa obra!"
JAS,Karta Di Hakobo,Hakobo,NT,2,18,Pero awor un hende por bisa: ‘Abo tin fe i ami tin obra!’ Anto ami lo kontest'é: ‘Mustra mi kon un hende por tin fe sin obra i ami lo mustra bo mi fe dor di mi obranan.’
JAS,Karta Di Hakobo,Hakobo,NT,2,19,"Bo ta kere ku ta un Dios so tin? Ta bon ku bo ta kere esei, pero asta e demoñonan ta kere esei i nan ta tembla di miedu!"
JAS,Karta Di Hakobo,Hakobo,NT,2,20,Hende bobo! Ta mira bo no ke mira ku fe sin obra no tin balor?
JAS,Karta Di Hakobo,Hakobo,NT,2,21,Dios a aseptá nos antepasado Abraham komo hustu pa loke el a hasi: el a pone Isak riba altá pa sakrifik'é.
JAS,Karta Di Hakobo,Hakobo,NT,2,22,Bo por mira ku obra tabata kompañá i perfekshoná su fe.
JAS,Karta Di Hakobo,Hakobo,NT,2,23,Anto e Skritura akí a keda kumplí: ‘Abraham a konfia Dios i p'esei Dios a konsider'é un hende hustu.’ I yama Abraham amigu di Dios.
JAS,Karta Di Hakobo,Hakobo,NT,2,24,Boso ta mira antó ku Dios ta aseptá nos komo hustu pa loke nos ta hasi i no djis pasobra nos tin fe.
JAS,Karta Di Hakobo,Hakobo,NT,2,25,"Esei tambe a pasa ku e prostituta Rahab. Dios a asept'é komo hustu pa loke el a hasi, esta mustra hospitalidat na e spiònnan israelita i yuda nan skapa via di un otro ruta."
JAS,Karta Di Hakobo,Hakobo,NT,2,26,"Ke men anto, meskos ku un kurpa ta morto si e no tin rosea, asina fe ta morto si e no ta kompañá pa obranan."
JAS,Karta Di Hakobo,Hakobo,NT,3,1,"Mi rumannan, mira pa no ta boso tur ke bira maestro, pasobra manera boso mes sa, lo husga nos ku ta maestro mas severo ku e otronan."
JAS,Karta Di Hakobo,Hakobo,NT,3,2,"Nos tur ta kometé tur sorto di fayo. E hende ku no ta faya den loke e ta bisa ta un hende madurá, kapas di dominá henter su kurpa."
JAS,Karta Di Hakobo,Hakobo,NT,3,3,"Ora nos pone frena den boka di kabai pa e obedesé, nos por kontrolá henter kurpa di e kabai, hib'é kaminda nos ke."
JAS,Karta Di Hakobo,Hakobo,NT,3,4,"Mira e barkunan; nan ta asina grandi i bientu fuerte ta pusha nan, sinembargo ku un timon asina chikitu por nabegá nan i hiba nan kaminda e stürman ke."
JAS,Karta Di Hakobo,Hakobo,NT,3,5,"Esei tambe ta e kaso ku lenga di hende; e ta un parti chikitu di kurpa, pero ta broma ku hazaña grandi. Mira kon un chispa asina chikitu por sende un mondi asina grandi na kandela."
JAS,Karta Di Hakobo,Hakobo,NT,3,6,"Wèl, lenga di hende ta manera chispa! Tin un mundu di maldat skondí tras di dje; e ta e parti ku ta kontaminá nos kurpa kompletamente. E ta sende henter kurso di nos eksistensia na kandela; anto e mes, ta fièrnu ta send'é!"
JAS,Karta Di Hakobo,Hakobo,NT,3,7,"Hende por i a hasi tur sorto di kriatura mansu, animal feros, para, bestia ku ta lastra abou i esnan di laman."
JAS,Karta Di Hakobo,Hakobo,NT,3,8,"Pero lenga sí nunka niun hende no por a dominá; lenga ta malbado, inkontrolabel i yená ku venenu mortal."
JAS,Karta Di Hakobo,Hakobo,NT,3,9,"Nos ta us'é pa alabá nos Señor i Tata, i tambe pa maldishoná hende, ku ta kreá segun imágen di Dios."
JAS,Karta Di Hakobo,Hakobo,NT,3,10,"Palabra di alabansa i di maldishon ta brota for di e mesun boka; rumannan, esei no por!"
JAS,Karta Di Hakobo,Hakobo,NT,3,11,Awa dushi ku awa brak pareu no ta brota for di e mesun bròn tòg?
JAS,Karta Di Hakobo,Hakobo,NT,3,12,"Mi rumannan, meskos ku palu di figo no por pari oleifi òf mata di wendrùif no por pari figo, asina bròn di awa brak tampoko no por produsí awa dushi. N' ta asina?"
JAS,Karta Di Hakobo,Hakobo,NT,3,13,Kua di boso tin sabiduria i komprondementu? Lag'é demostrá esei pa medio di su bon kondukta i obranan ku ta mustra e humildat ku sabiduria ta duna.
JAS,Karta Di Hakobo,Hakobo,NT,3,14,"Pero ora envidia amargá boso kurason i aktua motivá pa ambishon egoista, no kana broma ku boso tin sabiduria i asina peka kontra bèrdat."
JAS,Karta Di Hakobo,Hakobo,NT,3,15,E tipo di sabiduria ei no ta bini di Dios. E ta pertenesé na mundu; e no ta spiritual i ta bini di demoño.
JAS,Karta Di Hakobo,Hakobo,NT,3,16,"Kaminda tin hende ta envidiá otro i ta aktua motivá pa ambishon egoista, tin desòrdu i tur sorto di maldat."
JAS,Karta Di Hakobo,Hakobo,NT,3,17,"Esnan ku tin e sabiduria ku ta bini di Dios, na promé lugá ta hiba un bida puru. Tambe nan ta hende ku ta trese pas, hende amabel, habrí pa tende, yená ku kompashon, sin prehuisio òf hipokresia, i nan ta produsí un kosecha di bon obra."
JAS,Karta Di Hakobo,Hakobo,NT,3,18,"Hende di pas ta sembra pas promé, pa despues nan kosechá su frutanan, esta un kondukta ku ta agradá Dios."
JAS,Karta Di Hakobo,Hakobo,NT,4,1,"Di unda tur e pleitamentu i bringamentu ku otro ta bini? No ta di boso mal deseonan, ku ta lucha den boso paden?"
JAS,Karta Di Hakobo,Hakobo,NT,4,2,"Boso ta deseá algu ma no por hañ'é, p'esei boso ta kla pa mata; boso ta envidiá loke un hende tin ma boso no por hañ'é, p'esei boso ta bringa i pleita. Boso no ta haña nada, pasobra boso no ta pidi Dios."
JAS,Karta Di Hakobo,Hakobo,NT,4,3,"Te na ora boso pidiÉ mes, boso no ta haña tòg, pasobra boso ta pidi ku mal intenshon: boso ke dispidí loke boso haña pa satisfasé boso mal deseonan!"
JAS,Karta Di Hakobo,Hakobo,NT,4,4,Hendenan infiel! Boso no sa ku amistat ku mundu ta nifiká enemistat ku Dios? Esun ku ke bira amigu di mundu ta bira enemigu di Dios!
JAS,Karta Di Hakobo,Hakobo,NT,4,5,"Boso ta kere ku ta por nada Skritura ta bisa: ‘Dios ke e spiritu ku El a pone den nos p'E so’?,"
JAS,Karta Di Hakobo,Hakobo,NT,4,6,"Pero Dios ta bondadoso i ta duna nos hopi mas, manera Skritura ta bisa: ‘Dios ta resistí esnan orguyoso, pero E ta duna esnan humilde grasia.’"
JAS,Karta Di Hakobo,Hakobo,NT,4,7,P'esei someté boso na Dios; resistí diabel i lo e hui bai for di boso.
JAS,Karta Di Hakobo,Hakobo,NT,4,8,"Hala serka Dios i E lo hala serka boso. Boso, pekadó, laba boso man; boso ku ke stima Dios i mundu pareu, purifiká boso kurason."
JAS,Karta Di Hakobo,Hakobo,NT,4,9,"Rekonosé kon mizerabel boso ta, yora i lamentá; yora na lugá di hari i bira tristu na lugá di ta kontentu."
JAS,Karta Di Hakobo,Hakobo,NT,4,10,Humiliá boso den bista di Señor i lo E alsa boso.
JAS,Karta Di Hakobo,Hakobo,NT,4,11,"Rumannan, no papia malu di otro. Esun ku papia malu di su ruman òf husg'é ta papia malu di Lei i ta husga Lei. I si abo ta husga Lei en bes di obedes'é, bo ta hasi bo mes hues riba dje!"
JAS,Karta Di Hakobo,Hakobo,NT,4,12,"Ta Dios so a duna Lei i E ta e úniko Hues; E so por salba i E so por destruí. Awor abo, ta ken bo ta kere bo ta pa kondená bo próhimo?"
JAS,Karta Di Hakobo,Hakobo,NT,4,13,"Anto boso ku ta bisa: ‘Awe òf mañan nos lo biaha bai tal i tal siudat; nos lo keda un aña, hasi negoshi i gana plaka,’ tende akí!"
JAS,Karta Di Hakobo,Hakobo,NT,4,14,Boso no sa mes kiko lo sosodé mañan. Boso bida ta manera neblina ku t'ei pa un tempu i djis despues ta somentá!
JAS,Karta Di Hakobo,Hakobo,NT,4,15,"Mihó bisa: ‘Si ta Dios su boluntat, nos lo ta na bida i hasi esaki òf esaya!’"
JAS,Karta Di Hakobo,Hakobo,NT,4,16,Pero awor boso ta broma ku boso mes ideanan di grandesa; e bromamentu ei ta robes!
JAS,Karta Di Hakobo,Hakobo,NT,4,17,"Si un hende sa kiko ta bon pa hasi, ma ta keda sin hasié, e ta hasi piká."
JAS,Karta Di Hakobo,Hakobo,NT,5,1,"Awor boso ku ta riku, tende! Yora i grita pa e desgrasianan ku lo bira basha riba boso!"
JAS,Karta Di Hakobo,Hakobo,NT,5,2,Boso rikesa lo para putri i mòt lo kome boso pañanan bunita.
JAS,Karta Di Hakobo,Hakobo,NT,5,3,"Boso oro i plata ta pèrdè tur balor; nan frus lo akusá boso i kima den boso karni manera kandela. Boso a hunta rikesa, awor ku mundu ta yegando na su fin!"
JAS,Karta Di Hakobo,Hakobo,NT,5,4,"Tende, e pago ku boso a keda sin duna e obreronan ku a kosechá pa boso, ta sklama kontra boso, i Señor Todopoderoso a tende reklamo di e trahadónan ei."
JAS,Karta Di Hakobo,Hakobo,NT,5,5,"Durante boso bida aki na mundu, boso a djòdjò den luho i plaser, kome bira manera bestia di kria gòrdá i ata awor dia di matansa a yega!"
JAS,Karta Di Hakobo,Hakobo,NT,5,6,Boso a kondená i mata hende inosente ku no por a resistí boso.
JAS,Karta Di Hakobo,Hakobo,NT,5,7,"Rumannan, tene pasenshi antó te dia Señor bini. Wak ku kuantu pasenshi un kunukero ta warda pa su kunuku produsí kosecha presioso! E sa ku e mester warda te ora e promé i e delaster tempu di awa pasa."
JAS,Karta Di Hakobo,Hakobo,NT,5,8,"Boso tambe mester warda ku pasenshi! Para firme, pasobra Señor ta serka di bini!"
JAS,Karta Di Hakobo,Hakobo,NT,5,9,"No mustra dede riba otro, rumannan, pa Dios no kondená boso; kòrda bon, e Hues ta djis tras di porta ei!"
JAS,Karta Di Hakobo,Hakobo,NT,5,10,"Rumannan, tuma un ehèmpel riba e profetanan ku a papia den nòmber di Señor: nan a pasa malu na man di hende, pero tòg nan a sigui warda ku pasenshi."
JAS,Karta Di Hakobo,Hakobo,NT,5,11,"Nos sa bisa: ‘Felis esnan ku a perseverá no opstante tur kos ku nan a pasa aden.’ Boso a tende kon Job a perseverá i boso a mira kiko Señor tabatin prepará p'e, ya ku Señor ta yen di mizerikòrdia i kompashon."
JAS,Karta Di Hakobo,Hakobo,NT,5,12,"Mi rumannan, mi ke enfatisá lo siguiente: No hura! Ni pa shelu, ni pa tera, ni pa nada otro! Laga boso ‘sí’ ta ‘sí’ i boso ‘nò’ ta ‘nò’, pa Dios no kondená boso."
JAS,Karta Di Hakobo,Hakobo,NT,5,13,Tin hende serka boso ta sufri? Lag'é resa! Tin hende ta kontentu? Lag'é kanta alabá Dios!
JAS,Karta Di Hakobo,Hakobo,NT,5,14,Tin hende malu serka boso? Lag'é yama e ansianonan di iglesia; laga nan resa p'e i hunt'é ku zeta den nòmber di Señor.
JAS,Karta Di Hakobo,Hakobo,NT,5,15,"I e petishon ei, hasí ku fe, ta kura e hende malu; Señor ta lant'é i si el a hasi piká, Señor lo pordon'é."
JAS,Karta Di Hakobo,Hakobo,NT,5,16,"P'esei antó, konfesá boso pikánan na otro i resa pa boso haña kura. Orashon di un hende ku ta biba di akuerdo ku boluntat di Dios tin un resultado tremendo."
JAS,Karta Di Hakobo,Hakobo,NT,5,17,"Elías tabata un hende ku e mes limitashonnan ku nos, pero el a resa pa awa keda sin kai durante tres aña i mei."
JAS,Karta Di Hakobo,Hakobo,NT,5,18,"Despues el a bolbe resa, i Dios a laga awa kai i tera a produsí kosecha."
JAS,Karta Di Hakobo,Hakobo,NT,5,19,"Mi rumannan, si un di boso desviá for di e bèrdat i un otro tres'é bèk,"
JAS,Karta Di Hakobo,Hakobo,NT,5,20,"sabi ku esun ku trese un pekadó bèk i asina kit'é for di riba mal kaminda, ta salba e pekadó ei su alma di morto i ta hasi ku hopi piká ta haña pordon!"
1PE,Promé Karta Di Pedro,1 Pedro,NT,1,1,"Esaki ta karta di Pedro, apòstel di Hesu-Kristu, pa esnan skohí pa Dios, strañero den e mundu akí, i ku ta biba plamá rònt e provinsianan di Ponto, Galasia, Kapadosia, Asia i Bitunia."
1PE,Promé Karta Di Pedro,1 Pedro,NT,1,2,"Di akuerdo ku su propósito, Dios Tata a skohe boso di antemano i a apartá boso pa medio di Spiritu Santu komo pueblo di Dios pa obedesé Hesu-Kristu i keda purifiká ku su sanger. Dios duna boso grasia i pas na abundansia!"
1PE,Promé Karta Di Pedro,1 Pedro,NT,1,3,Ban alabá Dios i Tata di nos Señor Hesu-Kristu! Pasobra den su gran mizerikòrdia El a duna nos un bida nobo dor di lanta Hesu-Kristu for di morto. Esei a yena nos ku un speransa bibu:
1PE,Promé Karta Di Pedro,1 Pedro,NT,1,4,"nos ta spera di risibí e benefisionan abundante ku Dios tin wardá pa boso tambe den shelu, e benefisionan duradero, ku no por kaba na nada ni por daña."
1PE,Promé Karta Di Pedro,1 Pedro,NT,1,5,Dios ta warda nan pa boso ku ta kere den djE; ta p'esei E ta protegé boso ku su poder pa boso haña e salbashon ku Dios tin prepará kaba pa revelá na fin di tempu.
1PE,Promé Karta Di Pedro,1 Pedro,NT,1,6,"P'esei boso ta yen di alegria, ounke por ta ku awor akí ta nesesario pa boso pasa den tristesa pa un tempu kòrtiku, pa motibu di tur sorto di prueba."
1PE,Promé Karta Di Pedro,1 Pedro,NT,1,7,"No ta asina ku ta den kandela sa tèst kalidat di oro, oro ku un dia ta kaba na nada? Meskos asina boso fe, ku tin muchu mas balor ku oro, ta pasa den prueba pa tèst su kalidat. Anto si boso fe pasa e prueba ku éksito, boso lo haña aprobashon, gloria i honor dia Hesu-Kristu bini."
1PE,Promé Karta Di Pedro,1 Pedro,NT,1,8,"Boso ta stima Hesu-Kristu, ounke nunka boso no a mir'É. Awor akí tampoko boso no ta mir'É, ma pasobra boso ta kere den djE, boso ta logra e meta di boso fe, esta salbashon, i esei ta yena boso kurason ku un goso asina grandi i glorioso ku palabra no por ekspresá."
1PE,Promé Karta Di Pedro,1 Pedro,NT,1,10,"E profetanan ku a profetisá tokante e grasia ku boso lo a bai haña, a studia i investigá e salbashon akí."
1PE,Promé Karta Di Pedro,1 Pedro,NT,1,11,"Spiritu di Kristu ku tabata traha den nan, a mustra nan di antemano ku Kristu lo a sufri i despues haña gloria; i nan a purba di averiguá den ki tempu i bou di ki sirkunstansia esei lo a sosodé."
1PE,Promé Karta Di Pedro,1 Pedro,NT,1,12,"Pero Dios a mustra nan ku e kosnan ku nan tabata profetisá no tabata pa nan mes, pero pa boso. Wèl, ta e kosnan ei mes boso a tende awor di esnan ku a prediká e bon notisia ku poder di Spiritu Santu, e poder ku Dios a manda for di shelu. Asta e angelnan tin gana di tira un bista pa sa kiko e kosnan ei ta!"
1PE,Promé Karta Di Pedro,1 Pedro,NT,1,13,"P'esei sea prepará i huisioso. Spera tur ku tin riba loke Dios lo duna boso den su grasia, dia Hesu-Kristu bini bèk."
1PE,Promé Karta Di Pedro,1 Pedro,NT,1,14,"Manera yu obedesidu, no sigui e deseonan ku boso tabatin promé ku boso a konosé Dios."
1PE,Promé Karta Di Pedro,1 Pedro,NT,1,15,"Al kontrario, boso mester hiba un bida kompletamente santu, pasobra Dios ku a yama boso, ta santu."
1PE,Promé Karta Di Pedro,1 Pedro,NT,1,16,"Skritura ta bisa tòg: ‘Sea santu, manera Ami ta santu.’"
1PE,Promé Karta Di Pedro,1 Pedro,NT,1,17,"Boso ta yama Dios boso Tata; E ta Esun ku ta husga tur hende di akuerdo ku loke nan hasi, sin tuma parti pa niun. P'esei sòru biba ku temor p'E, tanten boso ta riba e mundu akí komo strañero!"
1PE,Promé Karta Di Pedro,1 Pedro,NT,1,18,"Pasobra boso sa kiko a paga pa libra boso for di e bida bashí ku boso antepasadonan a laga pa boso. No ta algu pasahero, manera oro òf plata a paga pa boso,"
1PE,Promé Karta Di Pedro,1 Pedro,NT,1,19,pero ta sanger presioso di un Lamchi sin mancha òf defekto; anto Kristu ta e Lamchi ei!
1PE,Promé Karta Di Pedro,1 Pedro,NT,1,20,"Dios a destiná Kristu pa esei for di promé ku mundu a kuminsá, pero awor akí, den e último dianan, Kristu a aparesé pa boso."
1PE,Promé Karta Di Pedro,1 Pedro,NT,1,21,Pa medio di djE boso ta kere den Dios ku a lant'É for di morto i glorifik'É. P'esei boso ta kere den Dios i spera riba djE.
1PE,Promé Karta Di Pedro,1 Pedro,NT,1,22,Boso a purifiká boso alma dor di obedesé e bèrdat i asina boso por stima otro manera ruman ku un amor sinsero; p'esei anto stima otro ku un kurason puru.
1PE,Promé Karta Di Pedro,1 Pedro,NT,1,23,"Pasobra boso a nase di nobo, no di mayornan ku ta muri bai, pero di e palabra bibu i eterno di Dios."
1PE,Promé Karta Di Pedro,1 Pedro,NT,1,24,"Pasobra Skritura ta bisa: ‘Hende ta manera yerba, su gloria manera flor di kunuku. Yerba ta seka, flor ta marchitá,"
1PE,Promé Karta Di Pedro,1 Pedro,NT,1,25,pero palabra di Señor ta keda na vigor pa semper.’ Esaki ta e bon notisia ku a prediká na boso.
1PE,Promé Karta Di Pedro,1 Pedro,NT,2,1,"P'esei anto pone un banda tur sorto di maldat i engaño, hipokresia, envidia i tur sorto di papiamentu negativo."
1PE,Promé Karta Di Pedro,1 Pedro,NT,2,2,"Deseá fervorosamente di bebe manera yu resien nasí e lechi spiritual ku ta puru, pa boso krese i yega na salbashon,"
1PE,Promé Karta Di Pedro,1 Pedro,NT,2,3,ya ku boso a eksperensiá kaba kon bon Señor ta.
1PE,Promé Karta Di Pedro,1 Pedro,NT,2,4,"Bini serka djE. E ta e piedra bibu ku hende a rechasá, pero ku Dios a skohe komo piedra balioso."
1PE,Promé Karta Di Pedro,1 Pedro,NT,2,5,Asina Dios lo usa boso manera piedra bibu den konstrukshon di e kas spiritual i boso lo ta saserdote santu ku ta ofresé sakrifisio spiritual ku ta agradá Dios pa medio di Hesu-Kristu.
1PE,Promé Karta Di Pedro,1 Pedro,NT,2,6,"Pasobra tin pará den Skritura: ‘Mira, Mi ta bai pone un piedra ku ta esun prinsipal riba Sion; ta un piedra skohí i balioso. Anto esun ku kere den djE lo no keda bergonsá.’"
1PE,Promé Karta Di Pedro,1 Pedro,NT,2,7,"P'esei e piedra akí ta di gran balor pa esnan ku ta kere, pero pa boso ku no ta kere e siguiente troso ta konta: ‘E piedra ku e trahadónan a rechasá t'é a bira piedra prinsipal.’"
1PE,Promé Karta Di Pedro,1 Pedro,NT,2,8,"I tambe: ‘E piedra akí ta un piedra ku nan ta dal nan pia n'e i e ta un barank'i piedra ku ta pone nan trompeká.’ Nan ta trompeká, pasobra nan no ta obedesé palabra di Dios. T'asina Dios a destiná pa nan."
1PE,Promé Karta Di Pedro,1 Pedro,NT,2,9,"Pero boso ta un pueblo skohí, saserdote real, un nashon konsagrá na Dios, propiedat di Dios mes, skohí pa proklamá e obranan magnífiko di Dios ku a yama boso pa sali for di skuridat i drenta den su lus maravioso."
1PE,Promé Karta Di Pedro,1 Pedro,NT,2,10,"Un tempu boso no tabata pueblo di Dios, pero awor sí boso ta pueblo di Dios; un tempu Dios no tabata tene mizerikòrdia ku boso, pero awor sí El a tene mizerikòrdia ku boso."
1PE,Promé Karta Di Pedro,1 Pedro,NT,2,11,"Rumannan stimá, mi ke hasi e siguiente apelashon na boso ku ta strañero i bishitante den e mundu akí: No entregá boso na pashon baho ku semper ta na guera ku hende su alma."
1PE,Promé Karta Di Pedro,1 Pedro,NT,2,12,"Sòru di komportá boso mes bon asina entre e paganonan, pa ora nan akusá boso di ta malechor, nan mira boso bon obranan i glorifiká Dios dia E bini pa husga."
1PE,Promé Karta Di Pedro,1 Pedro,NT,2,13,"Pa motibu di Señor someté boso na tur esnan ku tin un puesto di outoridat, sea ta na emperador ku tin e outoridat máksimo"
1PE,Promé Karta Di Pedro,1 Pedro,NT,2,14,òf sea na e gobernadornan ku el a nombra pa kastigá e malechornan i pa honra esnan ku hasi bon.
1PE,Promé Karta Di Pedro,1 Pedro,NT,2,15,Pasobra Dios ke pa boso hasi loke ta bon pa asina pone un fin na e papiamentu ignorante di hende bobo.
1PE,Promé Karta Di Pedro,1 Pedro,NT,2,16,"Biba manera hende liber, pero no usa boso libertat pa hasi maldat, sinembargo us'é pa biba komo sirbidó di Dios."
1PE,Promé Karta Di Pedro,1 Pedro,NT,2,17,"Respetá tur hende, stima e rumannan, mustra reverensia na Dios i honra emperador."
1PE,Promé Karta Di Pedro,1 Pedro,NT,2,18,"Boso ku ta sirbidó mester someté boso na boso shonnan i demostrá rèspèt den tur forma, no solamente na esnan ku ta bondadoso i amabel, pero tambe na esnan ku ta mal hende."
1PE,Promé Karta Di Pedro,1 Pedro,NT,2,19,"Ta grasia di Dios si un hende soportá doló di sufrimentu inhustu, ya ku e ke ta fiel na Dios."
1PE,Promé Karta Di Pedro,1 Pedro,NT,2,20,"Pasobra ta ki honor tin den wanta sla komo kastigu pa algu malu ku boso a hasi? Pero soportá sufrimentu pa algu bon ku boso a hasi, esei ta grasia di Dios."
1PE,Promé Karta Di Pedro,1 Pedro,NT,2,21,"Ta pa e motibu ei mes Dios a yama boso, pasobra Kristu a sufri pa boso i a duna boso un ehèmpel pa boso sigui den su pasonan."
1PE,Promé Karta Di Pedro,1 Pedro,NT,2,22,E no a kometé niun piká ni nunka mentira no a sali for di su boka.
1PE,Promé Karta Di Pedro,1 Pedro,NT,2,23,"Ora nan a insult'É, E no a insultá nan bèk; ora nan a pon'É sufri, E no a menasá nan, sino a entregá su mes den man di Dios ku ta e Hues hustu."
1PE,Promé Karta Di Pedro,1 Pedro,NT,2,24,Kristu mes a karga nos pikánan den su kurpa hiba nan na krus pa nos por muri pa piká i biba un bida segun boluntat di Dios. Ta danki na su yaganan ku boso a haña kura.
1PE,Promé Karta Di Pedro,1 Pedro,NT,2,25,"Boso tabata manera karné ku a kana dualu, pero awor boso a bira bini bèk serka e Wardador i Kuidador di boso alma."
1PE,Promé Karta Di Pedro,1 Pedro,NT,3,1,"Di mes manera boso ku ta esposa mester someté boso na boso esposo. Ya si tin esposo ku no ta obedesé palabra di Dios, boso por gana nan ku boso komportashon, sin tin nodi di bisa niun pia di palabra,"
1PE,Promé Karta Di Pedro,1 Pedro,NT,3,2,pasobra nan lo mira boso komportashon intachabel ku rèspèt pa boso esposo.
1PE,Promé Karta Di Pedro,1 Pedro,NT,3,3,"No usa kos eksterno pa hasi boso aparensia bunita, manera peñá ekstrabagante, bistimentu di kos di oro i paña luhoso."
1PE,Promé Karta Di Pedro,1 Pedro,NT,3,4,"Pero boso bunitesa mester sali for di loke boso tin den boso kurason, e bunitesa duradero di un spiritu suave i trankil. Ta e bunitesa ei ta esun di mas balioso den bista di Dios!"
1PE,Promé Karta Di Pedro,1 Pedro,NT,3,5,Asina e muhénan kreyente di ántes tabata hasi nan mes bunita: nan tabata pone nan speransa den Dios i someté nan na nan esposo.
1PE,Promé Karta Di Pedro,1 Pedro,NT,3,6,"Sara tabata asina; el a obedesé Abraham i ku rèspèt a yam'é ‘mi shon’! Si boso hasi loke ta bon i no spanta pa menasa, boso lo ta su berdadero yu."
1PE,Promé Karta Di Pedro,1 Pedro,NT,3,7,"Meskos asina boso ku ta esposo mester biba huntu ku boso esposa, den sabiduria; nan ta pertenesé na e sekso mas débil. Trata nan ku rèspèt, pasobra nan tambe, huntu ku boso, lo tuma parti na grasia di e bida nobo ku Dios ke duna. Hasi esaki di moda ku nada no ta stroba boso orashonnan."
1PE,Promé Karta Di Pedro,1 Pedro,NT,3,8,Pa konkluí: boso tur mester tin e mesun aktitut i sintimentu; stima otro manera ruman; sea mizerikordioso i humilde pa otro.
1PE,Promé Karta Di Pedro,1 Pedro,NT,3,9,"No paga malu ku malu, ni insulto ku insulto, pero al kontrario bendishon'é, pasobra Dios a yama boso pa bendishoná otro hende i si boso hasié, boso lo risibí su bendishon komo herensia."
1PE,Promé Karta Di Pedro,1 Pedro,NT,3,10,"Manera Skritura ta bisa: ‘Tin hende ku ke biba hopi tempu, ku ke pasa nan dianan den bon? Laga nan warda nan lenga di maldat i nan lepnan di papia mentira."
1PE,Promé Karta Di Pedro,1 Pedro,NT,3,11,"Laga nan hui for di kos malu, hasi bon, buska pas, trata di gan'é."
1PE,Promé Karta Di Pedro,1 Pedro,NT,3,12,"Bista di Señor ta riba e hustunan, su orea ta atento pa nan gritu. Pero e malechornan Señor ta mira ku mal wowo.’"
1PE,Promé Karta Di Pedro,1 Pedro,NT,3,13,"Ken lo hasi boso daño, si boso hasi esfuerso pa hasi bon?"
1PE,Promé Karta Di Pedro,1 Pedro,NT,3,14,"Pero asta si sosodé mes ku boso mester sufri pasobra boso ta kumpli ku boluntat di Dios, boso ta felis! No spanta pa menasa di hende ni preokupá boso kabes."
1PE,Promé Karta Di Pedro,1 Pedro,NT,3,15,Pero honra Kristu komo Señor den boso kurason. Sea semper kla pa duna kontesta na esun ku pidi un splikashon di e speransa ku boso ta karga.
1PE,Promé Karta Di Pedro,1 Pedro,NT,3,16,"Pero hasié ku humildat i rèspèt, ku un konsenshi limpi. E ora ei esnan ku ta papia malu di boso bon kondukta kristian lo tin bèrgwensa di loke nan a papia."
1PE,Promé Karta Di Pedro,1 Pedro,NT,3,17,"Pasobra ta mihó sufri pa motibu di e bon ku boso a hasi, si ta Dios su boluntat, ku sufri pa motibu di algu malu ku boso a hasi."
1PE,Promé Karta Di Pedro,1 Pedro,NT,3,18,"Pasobra Kristu a muri un bia i pa semper pa nos pikánan; E tabata un hende hustu ku a muri pa hende inhustu pa E por hiba boso serka Dios. Komo hende El a muri, pero pa medio di Spiritu Santu El a haña bida."
1PE,Promé Karta Di Pedro,1 Pedro,NT,3,19,I pa medio di Spiritu Santu El a bai prediká pa e spiritunan ku tabata den prizòn.
1PE,Promé Karta Di Pedro,1 Pedro,NT,3,20,"Tabata e spiritunan di esnan ku no a obedesé Dios ora E tabata warda ku pasenshi tempu Noe a traha e arka. Ta mashá poko hende, ocho en total, a haña salbashon pa medio di awa."
1PE,Promé Karta Di Pedro,1 Pedro,NT,3,21,"E awa ei tabata un símbolo di boutismo, ku ta salba boso awor. Boutismo no ta kuestion di limpiamentu di kurpa pa kita sushi, pero un petishon na Dios pa haña un konsenshi limpi. Boutismo ta salba bo pa medio di resurekshon di Hesu-Kristu,"
1PE,Promé Karta Di Pedro,1 Pedro,NT,3,22,"ku a subi bai shelu i ta sintá na man drechi di Dios, despues ku tur angel, outoridat selestial i poder a keda someté n'E."
1PE,Promé Karta Di Pedro,1 Pedro,NT,4,1,"Ya ku Kristu a sufri físikamente, boso tambe mester kana ku e pensamentu, ku esun ku sufri físikamente no ta envolví den piká mas:"
1PE,Promé Karta Di Pedro,1 Pedro,NT,4,2,"restu di su bida, e mester biba konforme boluntat di Dios i no konforme deseo humano."
1PE,Promé Karta Di Pedro,1 Pedro,NT,4,3,"Den pasado boso a biba hopi tempu kaba den kos ku pagano ta gusta hasi. Boso bida tabata dominá pa inmoralidat, pashon, buracheria, bakanal, paranda i adorashon baho di e diosnan falsu!"
1PE,Promé Karta Di Pedro,1 Pedro,NT,4,4,"Pero awor e paganonan ta keda mashá asombrá, ora nan mira ku boso no ta kompañá nan mas den e eksesonan ei i p'esei mes nan ta papia malu di boso!"
1PE,Promé Karta Di Pedro,1 Pedro,NT,4,5,Sinembargo nan mester duna kuenta na Esun ku ta prepará kaba pa husga bibu i morto.
1PE,Promé Karta Di Pedro,1 Pedro,NT,4,6,"P'esei mes a prediká e bon notisia na esnan ku awor akí ta morto, pa asina, ounke komo hende nan tabata sentensiá na muri físikamente, tòg nan biba pa medio di Spiritu Santu manera Dios ta biba."
1PE,Promé Karta Di Pedro,1 Pedro,NT,4,7,Fin di tur kos ta serka! P'esei boso mester ta prudente i alerta pa boso por dediká boso na orashon.
1PE,Promé Karta Di Pedro,1 Pedro,NT,4,8,"Prinsipalmente, stima otro sinseramente, pasobra amor ta tapa un multitut di piká."
1PE,Promé Karta Di Pedro,1 Pedro,NT,4,9,"Demostrá otro hospitalidat, sin keha!"
1PE,Promé Karta Di Pedro,1 Pedro,NT,4,10,"Komo bon manehadó di e diferente donnan di Dios, nos kada un mester sirbi e otronan ku e don spesial ku Dios a duna nos."
1PE,Promé Karta Di Pedro,1 Pedro,NT,4,11,"Si un hende a risibí e don di prediká, mester por tende Dios mes papia pa medio di dje. Si un hende a risibí e don di sirbi den iglesia, e mester sirbi ku e forsa ku Dios ta dun'é. Asina Dios ta haña gloria den tur kos pa medio di Hesu-Kristu. Na Dios ta pertenesé gloria i poder pa semper! Amèn."
1PE,Promé Karta Di Pedro,1 Pedro,NT,4,12,"Rumannan stimá, no keda sorprendí ku boso ta pasa den kandela di prueba duru, i hasi komo si fuera ta algu apnormal."
1PE,Promé Karta Di Pedro,1 Pedro,NT,4,13,Sino sea kontentu ku boso por tuma parti na sufrimentu di Kristu. Ya boso lo ta yen di goso dia ku Kristu bini bèk den su gloria.
1PE,Promé Karta Di Pedro,1 Pedro,NT,4,14,Felis boso ta si insultá boso pasobra boso ta siguidó di Kristu; esei ta mustra ku e Spiritu glorioso di Dios ta kontinuamente riba boso.
1PE,Promé Karta Di Pedro,1 Pedro,NT,4,15,"Si kualke di boso ta sufri, no laga ta pasobra e ta un matadó, ladron, malechor òf un hende ku ta mete den otro hende su asuntu."
1PE,Promé Karta Di Pedro,1 Pedro,NT,4,16,"Sinembargo, si e ta sufri pasobra e ta kristian, e no mester tin bèrgwensa, pero e mester alabá Dios komo un hende ku ta karga Kristu su nòmber."
1PE,Promé Karta Di Pedro,1 Pedro,NT,4,17,"Tempu pa huisio a yega i Dios ta husga su mes kas promé. Si e huisio ta kuminsá ku nos, ta kon e final lo ta ora husga esnan ku no ta obedesé e bon notisia di Dios?"
1PE,Promé Karta Di Pedro,1 Pedro,NT,4,18,"Manera Skritura ta bisa: ‘Si ta difísil pa hende hustu keda salbá, kiko ta para pa hende pekadó i malbado?’,"
1PE,Promé Karta Di Pedro,1 Pedro,NT,4,19,"Ke men antó ku esnan ku ta sufri di akuerdo ku Dios su boluntat, mester entregá nan bida na nan Kreador ku ta di konfia, i sigui hasi bon obra."
1PE,Promé Karta Di Pedro,1 Pedro,NT,5,1,"Mi ta hasi un apelashon serio na boso ku ta ansiano di iglesia. Ademas mi tambe ta un ansiano meskos ku boso, testigu di Kristu su sufrimentunan i mi tin parti tambe den su gloria benidero."
1PE,Promé Karta Di Pedro,1 Pedro,NT,5,2,"Kuida e karnénan ku Dios a konfia na boso. Kuida nan manera Dios ke, boluntariamente i no fòrsá; hasié ku deseo pa sirbi i no pa saka ganashi."
1PE,Promé Karta Di Pedro,1 Pedro,NT,5,3,"No aktua komo si fuera boso ta doño di e karnénan ku boso tin responsabilidat p'e, pero sea un ehèmpel pa nan."
1PE,Promé Karta Di Pedro,1 Pedro,NT,5,4,"I ora e Wardador prinsipal bini, boso lo haña e korona glorioso ku nunka no ta pèrdè su splendor."
1PE,Promé Karta Di Pedro,1 Pedro,NT,5,5,"Boso ku ta hóben mester someté boso na e ansianonan di iglesia; ademas boso tur mester trata otro ku humildat, pasobra Skritura ta bisa: ‘Dios ta resistí esnan ku ta orguyoso, pero ta mustra grasia na esnan ku ta humilde.’"
1PE,Promé Karta Di Pedro,1 Pedro,NT,5,6,Humiliá boso mes antó i entregá boso den man poderoso di Dios i na su debido tempu lo E alsa boso.
1PE,Promé Karta Di Pedro,1 Pedro,NT,5,7,"Tira tur preokupashon riba djE, pasobra E ta kuida boso."
1PE,Promé Karta Di Pedro,1 Pedro,NT,5,8,"Sea alerta; wak bon! Diabel, boso atversario, ta kana rònt manera un leon ku ta grita, buskando hende pa e devorá!"
1PE,Promé Karta Di Pedro,1 Pedro,NT,5,9,"Resistié, firme pará den boso fe, sabiendo ku den henter mundu boso rumannan kreyente ta pasando den e mesun sufrimentu."
1PE,Promé Karta Di Pedro,1 Pedro,NT,5,10,"Pero despues di a sufri pa un tempu kòrtiku, Dios mes lo restourá, fortalesé i fortifiká boso; lo E establesé boso riba un fundeshi fuerte. Ta e mesun Dios, fuente di tur grasia, a yama boso, pa toka parti den su gloria eterno den union ku Kristu-Hesus."
1PE,Promé Karta Di Pedro,1 Pedro,NT,5,11,Poder ta pertenesé pa semper n'E! Amèn.
1PE,Promé Karta Di Pedro,1 Pedro,NT,5,12,"Mi a skibi boso e karta kòrtiku akí ku yudansa di Silas, ku na mi opinion ta un ruman konfiabel. Pa medio di e karta akí mi ke kurashá boso i sigurá boso ku esaki ta e grasia berdadero di Dios. Para firme den e grasia ei!"
1PE,Promé Karta Di Pedro,1 Pedro,NT,5,13,"E iglesia ruman na Bábel, ku Dios a skohe huntu ku boso, i mi yu Marko ta manda kumindamentu."
1PE,Promé Karta Di Pedro,1 Pedro,NT,5,14,Kumindá otro ku un sunchi di amor kristian. Pas sea ku boso tur ku ta pertenesé na Kristu.
2PE,Di Dos Karta Di Pedro,2 Pedro,NT,1,1,"Esaki ta un karta di Simeon Pedro, sirbidó i apòstel di Hesu-Kristu, pa esnan ku a risibí un fe mes presioso ku esun di nos pasobra nos Dios i Salbador Hesu-Kristu ta hustu."
2PE,Di Dos Karta Di Pedro,2 Pedro,NT,1,2,Grasia i pas sea ku boso abundantemente pa medio di boso konosementu di Dios i di nos Señor Hesus.
2PE,Di Dos Karta Di Pedro,2 Pedro,NT,1,3,Su poder dibino a duna nos tur loke nos mester pa hiba un bida dediká na Dios pa medio di nos konosementu di Esun ku a yama nos dor di su mes gloria i obra maravioso.
2PE,Di Dos Karta Di Pedro,2 Pedro,NT,1,4,Pa medio di e kosnan akí El a duna nos su promesanan ku ta di gran balor i hopi importansia. Asin'ei boso por hui di e dekadensia di e mundu akí ku ta konsekuensia di mal deseo i boso por tuma parti den naturalesa di Dios.
2PE,Di Dos Karta Di Pedro,2 Pedro,NT,1,5,"Komo E ta duna nos tur loke nos mester, hasi tur loke ta na boso alkanse pa boso fe kondusí boso na un bon komportashon, e bon komportashon ei na konosementu,"
2PE,Di Dos Karta Di Pedro,2 Pedro,NT,1,6,"konosementu na dominio propio, dominio propio na perseveransia, perseveransia na rèspèt pa Dios,"
2PE,Di Dos Karta Di Pedro,2 Pedro,NT,1,7,e rèspèt ei na kariño pa e rumannan i laga e kariño ei kondusí boso na amor pa tur hende.
2PE,Di Dos Karta Di Pedro,2 Pedro,NT,1,8,"Si boso tin e kualidatnan akí i nan desaroyá den boso bida, nan lo hasi boso konosementu di nos Señor Hesu-Kristu útil i fruktífero."
2PE,Di Dos Karta Di Pedro,2 Pedro,NT,1,9,"Pero esun ku no tin e kualidatnan akí ta asina tapá ku e ta manera siegu, pasobra el a lubidá ku ta purifiká Dios a purifik'é di su pikánan di ántes!"
2PE,Di Dos Karta Di Pedro,2 Pedro,NT,1,10,"P'esei antó, rumannan, hasi boso esfuerso pa boso komportashon demostrá ku mas i mas siguransa ku Dios a yama i skohe boso, pasobra si boso hasi e kosnan akí nunka boso lo no trompeká."
2PE,Di Dos Karta Di Pedro,2 Pedro,NT,1,11,Asin'ei porta di e reino eterno di nos Señor i Salbador Hesu-Kristu lo ta hanchu hanchu habrí pa boso.
2PE,Di Dos Karta Di Pedro,2 Pedro,NT,1,12,"P'esei kontinuamente lo mi ke sigui rekordá boso e kosnan akí, ounke boso sa nan kaba i boso ta pará firme riba e bèrdat ku boso a siña."
2PE,Di Dos Karta Di Pedro,2 Pedro,NT,1,13,Pero miéntras mi ta den e kaska mortal akí ta mi deber di refreská boso memoria riba e kosnan akí.
2PE,Di Dos Karta Di Pedro,2 Pedro,NT,1,14,"Mi sa ku pronto lo mi pone e kaska mortal akí un banda, manera nos Señor Hesu-Kristu a indiká mi."
2PE,Di Dos Karta Di Pedro,2 Pedro,NT,1,15,"P'esei mes lo mi hasi tur loke ta na mi alkanse pa tur ora boso keda kòrda riba e kosnan akí, asta despues di mi morto."
2PE,Di Dos Karta Di Pedro,2 Pedro,NT,1,16,"Pasobra ora nos a siña boso tokante nos Señor Hesu-Kristu su poder i binida, no ta tras di kuenta di webu di gai nos a bai; nò, nos a mira su grandesa ku nos mes wowo."
2PE,Di Dos Karta Di Pedro,2 Pedro,NT,1,17,"Nos tabat'ei, ora El a risibí honor i gloria di Dios Tata. Na e momento ei stèm di Mahestat Glorioso a resoná: ‘Esun akí ta mi Yu stimá; E ta e legria di mi kurason.’"
2PE,Di Dos Karta Di Pedro,2 Pedro,NT,1,18,"Nos mes a tende e stèm ei zona for di shelu, ora nos tabata kompañ'É riba e seru santu."
2PE,Di Dos Karta Di Pedro,2 Pedro,NT,1,19,"Ke men anto ku nos por konfia mas sigur ainda riba e mensahe ku e profetanan a proklamá den Skritura. Ta bon pa boso keda paga atenshon riba loke ta skibí, manera hende ku ta fiha riba un lampi sendé den un lugá skur. Sigui fiha riba dje te ora di dia habri i strea di mardugá sali pa bria den boso kurason."
2PE,Di Dos Karta Di Pedro,2 Pedro,NT,1,20,"Mas ku tur kos, sa ku niun profesia di Skritura no ta bini komo resultado di hende su mes interpretashon."
2PE,Di Dos Karta Di Pedro,2 Pedro,NT,1,21,"Pasobra nunka e profetanan no a papia loke tabata bini di hende, sino nan tabata hende mové pa Spiritu Santu ku a papia e mensahe ku tabata bini di Dios."
2PE,Di Dos Karta Di Pedro,2 Pedro,NT,2,1,"Pero meskos ku tabatin profeta falsu den pueblo di Israel, asina tambe maestro falsu lo lanta entre boso. Pushipushi nan lo laga siñansa ku ta destruí bida di hende infiltrá meimei di boso; nan lo nenga nan Doño ku a paga pa nan sali liber i asina lo aselerá nan propio destrukshon."
2PE,Di Dos Karta Di Pedro,2 Pedro,NT,2,2,"I lo tin hopi ku lo bai tras di nan komportashon inmoral, p'esei hende lo papia malu di e kaminda di bèrdat."
2PE,Di Dos Karta Di Pedro,2 Pedro,NT,2,3,"I komo e siñadónan akí ta ambisioso pa kos, nan lo chika boso usando argumento falsu. Pero Dios a kondená nan basta dia kaba i nan destrukshon lo no tarda."
2PE,Di Dos Karta Di Pedro,2 Pedro,NT,2,4,"Pasobra Dios no a spar ni e angelnan ora nan a peka, pero a tira nan den fièrnu, mará na kadena den skuridat profundo pa warda riba dia di kondenashon."
2PE,Di Dos Karta Di Pedro,2 Pedro,NT,2,5,"E mundu antiguo tampoko Dios no a spar, pero El a manda un diluvio pa kaba ku e hendenan ku tabata desobedes'É; ta solamente Noe, ku a prediká ku hende mester biba di akuerdo ku boluntat di Dios, El a salba huntu ku shete otro persona."
2PE,Di Dos Karta Di Pedro,2 Pedro,NT,2,6,"Tambe Dios a kondená e siudatnan di Sódoma i Gomora i a destruí nan, laga shinishi so keda atras. El a hasi di nan un atvertensia di loke ta pasa ku hende ku ta biba sin tene kuenta ku Dios."
2PE,Di Dos Karta Di Pedro,2 Pedro,NT,2,7,"Pero Dios a salba Lòt, un hende rekto, ku tabata biba tormentá pa e bida inmoral di e hendenan sin eskrúpulo ei."
2PE,Di Dos Karta Di Pedro,2 Pedro,NT,2,8,"E hòmber rekto ei, ku tabata biba meimei di nan, tabata pasa dia aden dia afó den agonia ora e tabata mira i tende nan maldatnan."
2PE,Di Dos Karta Di Pedro,2 Pedro,NT,2,9,Ke men antó ku Señor sa kon salba hende dediká n'E di tribulashon i tambe kon hasi pa e malechornan haña nan kastigu riba dia di huisio.
2PE,Di Dos Karta Di Pedro,2 Pedro,NT,2,10,"Esei ta konta spesialmente pa esnan ku ta sigui nan deseonan impuru i ku no ke baha kabes pa su outoridat. E siñadónan falsu akí ta mashá fresku i arogante; nan no tin miedu di insultá e podernan spiritual,"
2PE,Di Dos Karta Di Pedro,2 Pedro,NT,2,11,"miéntras e angelnan mes, muchu mas fuerte i poderoso, no ta insultá e podernan spiritual den nòmber di Señor."
2PE,Di Dos Karta Di Pedro,2 Pedro,NT,2,12,"Pero e tèrsionan akí ta manera bestia sin sintí, ku a nase pa hende atrapá i mata! Nan ta kana insultá loke nan no konosé i lo muri meskos ku bestia sin sintí."
2PE,Di Dos Karta Di Pedro,2 Pedro,NT,2,13,"Asin'ei nan lo paga ku sufrimentu pa e sufrimentu ku nan a kousa otro hende. Nan idea di plaser ta di entregá nan mes na libertinahe di dia kla; nan ta un bèrgwensa i skandal na boso mesa, ora nan ta sinta gosa nan mes gañamentu."
2PE,Di Dos Karta Di Pedro,2 Pedro,NT,2,14,"Nan ta mira hende muhé ku wowo di adulterio, i no ta kansa di hasi piká. Nan ta sedusí hende débil i nan ta eksperto den rankamentu di plaka fo'i hende; Dios su maldishon ta riba nan!"
2PE,Di Dos Karta Di Pedro,2 Pedro,NT,2,15,"Nan a bandoná Dios su kaminda rekto i a dualu; nan a sigui e pasonan di Bileam, yu di Bosor, ku ker a gana plaka hasiendo maldat!"
2PE,Di Dos Karta Di Pedro,2 Pedro,NT,2,16,"Pero Bileam a haña un skual pa e piká ei. Su buriku, un bestia sin abla, a papia kuné ku stèm di hende i a stòp e profeta di kometé un lokura."
2PE,Di Dos Karta Di Pedro,2 Pedro,NT,2,17,"E siñadónan falsu akí ta manera bròn ku a para seka, neblina ku bientu ta supla kita fo'i kaminda; Dios a reservá un lugá pa nan den skuridat di mas profundo."
2PE,Di Dos Karta Di Pedro,2 Pedro,NT,2,18,"Nan ta blabla kosnan arogante i estúpido, i ta usa mal deseo i un bida inmoral pa gara esnan ku apénas a logra hui di hende ku a desviá den bida."
2PE,Di Dos Karta Di Pedro,2 Pedro,NT,2,19,"E siñadónan ta primintí e hendenan akí libertat, miéntras nan mes ta katibu den sirbishi di destrukshon; hende ta katibu di loke ta domin'é!"
2PE,Di Dos Karta Di Pedro,2 Pedro,NT,2,20,"Si e hendenan ei, ku a konosé nos Señor i Salbador Hesu-Kristu i asina a logra hui di e sushedat ku tin den mundu, bolbe kai den e kosnan ei i keda bou di nan dominio, nan lo ta pió ku ántes."
2PE,Di Dos Karta Di Pedro,2 Pedro,NT,2,21,"Pasobra lo tabata mihó pa nan si nunka nan no a konosé e kaminda rekto, ku konos'é i despues bira lomba pa loke Dios a manda nan hasi."
2PE,Di Dos Karta Di Pedro,2 Pedro,NT,2,22,E dichonan akí ta konta pa nan: ‘Kachó ta bolbe kome loke e mes a saka’ i ‘Porko ku a kaba di baña ta bolbe bòltu den lodo!’
2PE,Di Dos Karta Di Pedro,2 Pedro,NT,3,1,"Kerido rumannan, ya esaki ta e di dos karta ku mi ta skibi boso. Den tur dos mi ta refreská boso memoria pa guia boso pensamentu den e direkshon korekto."
2PE,Di Dos Karta Di Pedro,2 Pedro,NT,3,2,"Kòrda loke e profetanan santu a bisa hopi tempu pasá i e loke Señor i Salbador, pa boka di boso apòstelnan, a manda boso hasi."
2PE,Di Dos Karta Di Pedro,2 Pedro,NT,3,3,Na promé lugá boso mester sa ku den e último dianan lo tin hende ku ta hasi bofon. Nan ta hende ku ta sigui nan mes mal deseonan i
2PE,Di Dos Karta Di Pedro,2 Pedro,NT,3,4,nan lo chèrchè bisa: ‘E n' primintí di bini bèk? Ta unda El a keda? Nos antepasadonan a bai sosegá kaba i tur kos a keda meskos ku fo'i kuminsamentu di kreashon.’
2PE,Di Dos Karta Di Pedro,2 Pedro,NT,3,5,"Nan ta chèrchè asina, komo ku deliberadamente nan ta ignorá ku Dios fo'i hopi tempu pasá a duna òrdu pa shelu i tera keda kreá fo'i awa i pa medio di awa."
2PE,Di Dos Karta Di Pedro,2 Pedro,NT,3,6,I ta pa medio di esei tambe e mundu di e tempu ei a keda destruí durante e diluvio!
2PE,Di Dos Karta Di Pedro,2 Pedro,NT,3,7,Pero pa medio di e mesun òrdu Dios a reservá e shelu i tera ku ta eksistí awor pa destrukshon ku kandela. E kandela ei lo kima shelu i tera dia Dios husga i destruí hende ku no ta tene kuenta kunÉ.
2PE,Di Dos Karta Di Pedro,2 Pedro,NT,3,8,"Pero, kerido rumannan, boso no mester lubidá ku pa Señor un dia ta meskos ku mil aña i mil aña meskos ku un dia!"
2PE,Di Dos Karta Di Pedro,2 Pedro,NT,3,9,"No ta tarda Señor ta tarda pa kumpli ku su promesa, manera algun hende ta suponé, pero ta pasenshi E tin ku boso. Señor no ke pa niun hende bai pèrdí. E ke pa tur hende kombertí i sigui su boluntat."
2PE,Di Dos Karta Di Pedro,2 Pedro,NT,3,10,Pero dia di Señor su huisio lo bini manera ladron. Riba e dia ei shelu lo disparsé ku un klap enorme i kandela lo kima e astronan selestial laga nan dirti kaba na nada. I Señor lo haña mundu ku tur loke tin den dje kla pa kai bou di su huisio.
2PE,Di Dos Karta Di Pedro,2 Pedro,NT,3,11,"Si konsiderá ku tur e kosnan akí lo keda destruí asin'ei, kon santu i dediká na Dios boso bida lo no mester ta!"
2PE,Di Dos Karta Di Pedro,2 Pedro,NT,3,12,Warda riba e dia di Señor su huisio i hasi lo posibel pa e yega pronto. Pasobra ta riba e dia ei shelu lo kima i ta destruí i e astronan selestial lo dirti kaba na nada.
2PE,Di Dos Karta Di Pedro,2 Pedro,NT,3,13,"Pero nos ta warda riba e shelu i tera nobo kaminda tur hende lo biba un bida rekto, tur esaki di akuerdo ku loke Dios a primintí."
2PE,Di Dos Karta Di Pedro,2 Pedro,NT,3,14,"P'esei antó, mi kerido rumannan, komo boso ta warda pa e kosnan akí tuma lugá, hasi boso máksimo esfuerso pa Dios haña boso puru i sin mancha, i pa boso ta na pas kunÉ."
2PE,Di Dos Karta Di Pedro,2 Pedro,NT,3,15,"Realisá ku e pasenshi ku Señor tin ku hende ta sirbi pa duna nos oportunidat pa haña salbashon. Ta e kosnan akí mes nos kerido ruman Pablo a skibi boso, ku e sabiduria ku Dios a dun'é."
2PE,Di Dos Karta Di Pedro,2 Pedro,NT,3,16,"Den tur su kartanan el a papia ku boso tokante e puntonan akí, ounke tin algun kos poko difísil den su kartanan. Hende ignorante i débil den fe ta trose e kosnan akí, meskos ku nan ta trose otro parti di Skritura i asina nan ta hinka nan mes den pèrdishon."
2PE,Di Dos Karta Di Pedro,2 Pedro,NT,3,17,"P'esei, kerido rumannan, ya komo boso sa e kosnan akí kaba, sea alerta pa boso no laga eror di hende sin eskrúpulo lastra boso bai kuné, pone boso kai fo'i riba e fundeshi firme kaminda boso ta pará."
2PE,Di Dos Karta Di Pedro,2 Pedro,NT,3,18,"Pero sigui krese den grasia i konosementu di nos Señor i Salbador Hesu-Kristu. Gloria n'E, awor i pa semper! Amèn!"
1JN,Promé Karta Di Huan,1 Huan,NT,1,1,"Nos ta skibi boso tokante Esun ku ta e Palabra di Bida., Loke tabata eksistí for di prinsipio, nos a tende i nos a mira ku nos mes wowo; nos a kontempl'É i ku nos mes man nos a mishi kunÉ."
1JN,Promé Karta Di Huan,1 Huan,NT,1,2,"E Bida akí a bira visibel. E Bida eterno ku tabata huntu ku Tata i a keda revelá na nos, nos a mira, nos ta testiguá di djE i ta proklam'É na boso."
1JN,Promé Karta Di Huan,1 Huan,NT,1,3,"Ta loke nos a mira i tende nos ta proklamá na boso, pa boso por tin komunion ku nos, meskos ku nos tin komunion ku Tata i ku su Yu Hesu-Kristu."
1JN,Promé Karta Di Huan,1 Huan,NT,1,4,"Nos ta skibi boso esaki, pa nos alegria por ta kompleto."
1JN,Promé Karta Di Huan,1 Huan,NT,1,5,Esaki ta e mensahe ku nos a tende di Dios su Yu i ku nos ta anunsiá na boso: Dios ta lus i den djE no tin niun tiki skuridat.
1JN,Promé Karta Di Huan,1 Huan,NT,1,6,"Si nos ta bisa ku nos tin komunion kunÉ, ma ta biba den skuridat, nos ta gaña i no ta praktiká bèrdat."
1JN,Promé Karta Di Huan,1 Huan,NT,1,7,"Ma si nos ta biba den lus, manera Dios ta den lus, nos lo tin komunion ku otro, i sanger di Hesus, su Yu, ta purifiká nos di tur piká."
1JN,Promé Karta Di Huan,1 Huan,NT,1,8,"Si nos ta bisa ku nos no tin piká, ta nos mes nos ta gaña i nos no tin bèrdat den nos."
1JN,Promé Karta Di Huan,1 Huan,NT,1,9,"Pero si nos atmití nos pikánan abiertamente, Dios ku ta fiel i hustu ta pordoná nos e pikánan ei i purifiká nos di tur tur maldat."
1JN,Promé Karta Di Huan,1 Huan,NT,1,10,"Si nos ta bisa ku nos no a peka, nos ta hasi manera ta Dios ta gañadó i su palabra no ta den nos."
1JN,Promé Karta Di Huan,1 Huan,NT,2,1,"Mi yunan stimá, mi ta skibi e kosnan akí pa boso no hasi piká. Ma si un di boso hasi piká, nos tin Hesu-Kristu, Esun sin piká, pa boga pa nos serka Dios Tata."
1JN,Promé Karta Di Huan,1 Huan,NT,2,2,"Hesus mes a bira e sakrifisio pa pordon di nos pikánan, no solamente pa esnan di nos, ma pa piká di henter mundu."
1JN,Promé Karta Di Huan,1 Huan,NT,2,3,"T'asin'akí nos por ta sigur ku nos konosé Dios, esta si nos obedesé su mandamentunan."
1JN,Promé Karta Di Huan,1 Huan,NT,2,4,"Esun ku bisa: ‘Mi konosé Dios’, ma no ta obedesé su mandamentunan, ta un gañadó i un hende asina no tin bèrdat den dje."
1JN,Promé Karta Di Huan,1 Huan,NT,2,5,"Ma esun ku obedesé palabra di Dios, ta un hende ku ta mustra ku di bèrdat e tin un amor perfekto pa Dios. Di e manera akí nos ta mira ku nos ta uní kunÉ."
1JN,Promé Karta Di Huan,1 Huan,NT,2,6,"Esun ku bisa ku e ta uní ku Dios, mester biba meskos ku Hesu-Kristu a biba."
1JN,Promé Karta Di Huan,1 Huan,NT,2,7,"Mi keridonan, mi no ta skibi e karta akí pa duna boso un mandamentu nobo, pero e bieu ayá ku boso a haña for di prinsipio. E mandamentu bieu ei ta e mensahe ku boso a tende kaba."
1JN,Promé Karta Di Huan,1 Huan,NT,2,8,"Pero tòg e mensahe ku mi ta skibi boso awor akí ta nobo. Por mira su bèrdat den Kristu i tambe den boso mes, pasobra e lus berdadero ta bria kaba i skuridat ta disipando."
1JN,Promé Karta Di Huan,1 Huan,NT,2,9,"Es ku bisa: ‘Mi ta biba den lus’, ma ta odia su ruman, ta ketu bai den skuridat!"
1JN,Promé Karta Di Huan,1 Huan,NT,2,10,Es ku stima su ruman ta biba den lus i no ta kousa kaida di su ruman.
1JN,Promé Karta Di Huan,1 Huan,NT,2,11,"Ma esun ku ta odia su ruman ta den skuridat i ta manera hende ku ta kana den sukú; e no sa unda e ta bai, pasobra skuridat a hasié siegu."
1JN,Promé Karta Di Huan,1 Huan,NT,2,12,"Mi yunan stimá, mi ta skibi boso, pasobra boso pikánan ta pordoná pa medio di Hesus."
1JN,Promé Karta Di Huan,1 Huan,NT,2,13,"Tatanan, mi ta skibi boso, pasobra boso konosé Esun ku tabat'ei for di kuminsamentu. Hóbennan, mi ta skibi boso, pasobra boso a vense e malbado."
1JN,Promé Karta Di Huan,1 Huan,NT,2,14,"Mi yunan, mi a skibi boso, pasobra boso konosé Dios Tata. Tatanan, mi a skibi boso, pasobra boso konosé Esun ku tabat'ei for di kuminsamentu. Hóbennan, mi a skibi boso, pasobra boso ta fuerte; palabra di Dios ta biba den boso i boso a vense e malbado."
1JN,Promé Karta Di Huan,1 Huan,NT,2,15,No stima mundu ni nada ku ta pertenesé n'e. Esun ku ta stima mundu no ta stima Dios Tata.
1JN,Promé Karta Di Huan,1 Huan,NT,2,16,"Pasobra nada di loke mundu ta ofresé no ta bini di Tata, esta deseo pekaminoso, gana di kos ku ta atraé bista di hende i kana prònk ku loke bo tin, ma tur ta bini di mundu."
1JN,Promé Karta Di Huan,1 Huan,NT,2,17,"Ademas mundu i su deseonan ta pasahero, ma esun ku hasi boluntat di Dios ta biba pa semper."
1JN,Promé Karta Di Huan,1 Huan,NT,2,18,"Mi yunan, e ora final a yega! Boso a tende ku antikristu ta bini, awèl, awor hopi enemigu di Kristu a sali bini dilanti i p'esei mes nos sa ku e ora final a yega."
1JN,Promé Karta Di Huan,1 Huan,NT,2,19,"E hendenan akí a sali bai for di nos mes grupo; pero en realidat nan no tabata di nos. Pasobra si nan tabata di nos, nan lo a keda serka nos. Ma nan a bai, ya ta sali na kla ku niun di nan no tabata di nos."
1JN,Promé Karta Di Huan,1 Huan,NT,2,20,Boso tur sí a keda konsagrá dor di Esun santu i boso tur tin konosementu.
1JN,Promé Karta Di Huan,1 Huan,NT,2,21,"Mi ta skibi boso, no pasobra boso no konosé e bèrdat, ma pasobra boso konos'é i boso sa ku niun mentira no ta sali for di Esun ku ta bèrdat."
1JN,Promé Karta Di Huan,1 Huan,NT,2,22,Ta ken antó ta e gañadó? Ta esun ku nenga ku Hesus ta e Mesias ku mester a bini. E persona ei ta e antikristu. E ta nenga e Tata i e Yu.
1JN,Promé Karta Di Huan,1 Huan,NT,2,23,"Pasobra esun ku nenga e Yu no tin e Tata tampoko; esun ku deklará su mes na fabor di e Yu, tin e Tata tambe."
1JN,Promé Karta Di Huan,1 Huan,NT,2,24,"Sòru pa boso warda e mensahe ku boso a tende for di kuminsamentu den boso kurason. Si boso warda e mensahe ei den boso kurason, boso ta keda den e Yu i den e Tata."
1JN,Promé Karta Di Huan,1 Huan,NT,2,25,Anto ata loke Kristu mes a primintí di duna nos: bida eterno.
1JN,Promé Karta Di Huan,1 Huan,NT,2,26,E kosnan ku mi ta skibi boso akí tin di aber ku e hendenan ku ta purba desviá boso.
1JN,Promé Karta Di Huan,1 Huan,NT,2,27,"Pero boso sí, El a konsagrá i esaki ta e unshon ku ta keda den boso kurason i boso no tin mester di niun otro maestro pa siña boso. Pasobra e unshon akí ta siña boso tur kos i no ta un engaño, e ta berdadero. Keda den Kristu manera su unshon a siña boso."
1JN,Promé Karta Di Huan,1 Huan,NT,2,28,"Sí, mi yunan stimá, keda den Kristu, pa ora E aparesé, nos lo por ta yen di konfiansa i lo no pasa bèrgwensa riba dia di su regreso."
1JN,Promé Karta Di Huan,1 Huan,NT,2,29,"Ya ku boso sa ku Kristu ta hustu, boso sa tambe ku tur hende ku hasi loke ta hustu, a bira yu di Dios."
1JN,Promé Karta Di Huan,1 Huan,NT,3,1,"Mira kuantu Dios Tata ta stima nos: E ta pèrmití nos karga e nòmber ‘yu di Dios’! Anto enberdat esei nos ta tambe! Ta p'esei mes esnan ku ta sigui mundu no sa ken nos ta, pasobra nan no a siña konosé Dios."
1JN,Promé Karta Di Huan,1 Huan,NT,3,2,"Keridonan, awor akí nos ta yu di Dios i ounke te ainda no ta revelá loke nos lo bira, nos sa ku ora Kristu bini nos lo ta manera E, pasobra nos lo mir'É manera E ta en realidat."
1JN,Promé Karta Di Huan,1 Huan,NT,3,3,"Anto esun ku ta karga e speransa akí den Kristu, ta mantené su mes puru, meskos ku Kristu mes tambe ta puru!"
1JN,Promé Karta Di Huan,1 Huan,NT,3,4,"Ken ku sigui den piká ta promové anarkia, pasobra piká ta rebeldia kontra Dios."
1JN,Promé Karta Di Huan,1 Huan,NT,3,5,I boso sa ku ta pa kita piká Kristu a bini i ku den djE no tin piká.
1JN,Promé Karta Di Huan,1 Huan,NT,3,6,"P'esei es ku keda den djE, no ta sigui den piká. Ma ken ku sigui hasi piká no a konos'É ni sa ken E ta."
1JN,Promé Karta Di Huan,1 Huan,NT,3,7,"Mi yunan stimá, no laga niun hende pone boso desviá. Ta e hende ku hasi loke ta agradabel den Dios su bista ta hustu, meskos ku Kristu ta hustu."
1JN,Promé Karta Di Huan,1 Huan,NT,3,8,"Esun ku sigui den piká ta pertenesé na diabel, pasobra ta for di kuminsamentu di mundu kaba diabel a bini ta peka. Anto ta pa destruí diabel su obranan mes Hesus a bini."
1JN,Promé Karta Di Huan,1 Huan,NT,3,9,"Es ku a bira yu di Dios no ta sigui den piká, pasobra e poder dibino ku ta duna bida ta biba den dje, i komo Dios ta su Tata, e no por sigui den piká."
1JN,Promé Karta Di Huan,1 Huan,NT,3,10,"Na esaki nos ta rekonosé ken ta yu di Dios i ken ta yu di diabel: esun ku no ta hasi loke ta hustu den bista di Dios, no ta pertenesé na Dios, i spesialmente esun ku no ta stima su ruman."
1JN,Promé Karta Di Huan,1 Huan,NT,3,11,Ta e mensahe akí mes boso a tende for di kuminsamentu: ku nos mester stima otro.
1JN,Promé Karta Di Huan,1 Huan,NT,3,12,"Nos no mester hasi manera Kain, ku tabata pertenesé na e malbado i a asesiná su mes ruman Abel! Anto pakiko el a asesin'é? Pasobra Kain mes tabata hasi maldat, ma su ruman sí tabata hasi loke ta hustu."
1JN,Promé Karta Di Huan,1 Huan,NT,3,13,"Ke men anto, rumannan, no keda sorprendí ku mundu ta odia boso."
1JN,Promé Karta Di Huan,1 Huan,NT,3,14,"Pasobra nos ta stima nos rumannan, nos sa ku nos sí a pasa di morto pa bida. Esun ku no ta stima, ta sigui den gara di morto."
1JN,Promé Karta Di Huan,1 Huan,NT,3,15,Ken ku odia su ruman ta igual na un asesino i nos sa ku un asesino no por keda ku bida eterno den dje.
1JN,Promé Karta Di Huan,1 Huan,NT,3,16,Ata kon Hesus a siña nos kiko ta amor: El a entregá su bida pa nos. Asina nos tambe ta obligá di entregá nos bida pa nos rumannan.
1JN,Promé Karta Di Huan,1 Huan,NT,3,17,"Un hende ku ta poseé hopi kos di mundu i ta sera su kurason pa su ruman ku e ta mira den nesesidat, kon un hende asina por tin amor di Dios den dje?"
1JN,Promé Karta Di Huan,1 Huan,NT,3,18,"Mi yunan stimá, no laga nos stima ku boka i palabra so, ma laga nos stima di bèrdè mes, ku echo!"
1JN,Promé Karta Di Huan,1 Huan,NT,3,19,"Ta asin'ei nos lo haña sa si nos ta pertenesé na e Dios berdadero i tambe si nos por keda ku un kurason trankil dilanti di Dios,"
1JN,Promé Karta Di Huan,1 Huan,NT,3,20,"ki ora ku nos kurason ta kondená nos. Pasobra nos sa ku Dios ta mas grandi ku nos mes kurason, i E sa tur kos."
1JN,Promé Karta Di Huan,1 Huan,NT,3,21,"Keridonan, si nos kurason no kondená nos, esei ta nifiká ku nos por bai serka Dios ku konfiansa,"
1JN,Promé Karta Di Huan,1 Huan,NT,3,22,"i nos ta haña tur kos ku nos pidiÉ, pasobra nos ta obedesé su mandamentunan i ta hasi loke ta agrad'É."
1JN,Promé Karta Di Huan,1 Huan,NT,3,23,Anto Dios su mandamentu ta: kere den e persona di su Yu Hesu-Kristu i stima otro manera El a manda nos.
1JN,Promé Karta Di Huan,1 Huan,NT,3,24,"Esun ku obedesé Dios su mandamentunan ta keda den Dios i Dios ta keda den dje. Anto ku E ta keda den Dios, nos sa pasobra nos tin e Spiritu ku El a duna nos."
1JN,Promé Karta Di Huan,1 Huan,NT,4,1,"Keridonan, no kere tur hende ku pretendé ku nan tin Spiritu di Dios, sino mira si e spiritu ku nan tin ta pertenesé na Dios. Pasobra ta hopi profeta falsu a sali bai den mundu."
1JN,Promé Karta Di Huan,1 Huan,NT,4,2,Ta na lo siguiente boso por mira si hende tin Spiritu di Dios òf nò: si e rekonosé ku Hesus ta e Kristu ku a bini na mundu komo ser humano. E hende akí tin e Spiritu ku ta pertenesé na Dios.
1JN,Promé Karta Di Huan,1 Huan,NT,4,3,"Ma esun ku no rekonosé i proklamá ken Hesus ta, no ta pertenesé na Dios. Ta e spiritu di e antikristu ta manifestá su mes den e persona ei. Boso a tende kaba ku e spiritu di e antikristu mester bini; wèl, e ta na mundu kaba!"
1JN,Promé Karta Di Huan,1 Huan,NT,4,4,"Mi yunan, boso ta pertenesé na Dios i boso a vense e profetanan falsu, pasobra Esun ku ta den boso ta mas poderoso ku esun ku ta den mundu."
1JN,Promé Karta Di Huan,1 Huan,NT,4,5,"E profetanan falsu ta pertenesé na mundu, p'esei nan ta papia fo'i punto di bista di mundu, i hende mundano ta tende di nan."
1JN,Promé Karta Di Huan,1 Huan,NT,4,6,"Ma nos ta pertenesé na Dios; esnan ku konosé Dios ta tende di nos, ma esnan ku no konos'É no ta tende di nos. T'asin'akí anto nos por diserní ken tin e Spiritu di bèrdat i ken tin e spiritu di engaño."
1JN,Promé Karta Di Huan,1 Huan,NT,4,7,"Keridonan, laga nos stima otro, pasobra amor ta bini di Dios. Tur ku ta stima a nase di Dios i konosé Dios."
1JN,Promé Karta Di Huan,1 Huan,NT,4,8,"Esun ku no ta stima, no konosé Dios, pasobra Dios ta amor."
1JN,Promé Karta Di Huan,1 Huan,NT,4,9,"Na esaki nos ta mira Dios su amor pa nos: El a manda su úniko Yu na mundu, pa asina nos biba pa medio di djE."
1JN,Promé Karta Di Huan,1 Huan,NT,4,10,"T'esaki ta amor: no ta nos a stima Dios promé, sino t'É a stima nos i a manda su Yu pa E bira e sakrifisio pa pordon di nos pikánan."
1JN,Promé Karta Di Huan,1 Huan,NT,4,11,"Keridonan, si t'asina Dios a stima nos, nos tambe mester stima otro!"
1JN,Promé Karta Di Huan,1 Huan,NT,4,12,"Nunka niun hende no a yega di mira Dios, ma si nos stima otro, Dios ta biba den nos i su amor ta keda realmente perfekshoná den nos."
1JN,Promé Karta Di Huan,1 Huan,NT,4,13,"E prueba ku nos ta keda den Dios i ku E ta keda den nos, ta ku El a duna nos su mes Spiritu."
1JN,Promé Karta Di Huan,1 Huan,NT,4,14,I nos a mira i ta testiguá ku Dios Tata a manda su Yu komo Salbador di mundu.
1JN,Promé Karta Di Huan,1 Huan,NT,4,15,"Esun ku rekonosé i proklamá ku Hesus ta Yu di Dios, Dios ta keda den dje i e ta keda den Dios."
1JN,Promé Karta Di Huan,1 Huan,NT,4,16,Asina nos a haña sa i kere ku Dios ta stima nos. Dios ta amor i esun ku ta biba ku amor ta keda den Dios i Dios ta keda den dje.
1JN,Promé Karta Di Huan,1 Huan,NT,4,17,"Asin'akí amor ta keda realmente perfekshoná den nos, esta ora nos tin konfiansa riba dia di huisio, pasobra aki na mundu kaba nos ta biba ku amor meskos ku Hesus."
1JN,Promé Karta Di Huan,1 Huan,NT,4,18,"Kaminda tin amor, no tin miedu, al kontrario, amor realmente perfekshoná ta kore ku miedu. Miedu tin di aber ku kastigu, p'esei amor di un hende ku ainda tin miedu no a yega na perfekshon."
1JN,Promé Karta Di Huan,1 Huan,NT,4,19,"Nos ta stima, pasobra Dios a stima nos promé!"
1JN,Promé Karta Di Huan,1 Huan,NT,4,20,"Si un hende bisa: ‘Mi ta stima Dios’, pero e no ta stima su ruman, e ta un gañadó! Pues si un hende no por stima su ruman, ku e ta mira, e no por stima Dios, ku e no ta mira, tampoko."
1JN,Promé Karta Di Huan,1 Huan,NT,4,21,Esun ku ta stima Dios mester stima su ruman tambe; esei ta e mandamentu ku nos a haña di djE.
1JN,Promé Karta Di Huan,1 Huan,NT,5,1,"Ken ku kere ku Hesus ta e Mesias, a nase di Dios. I esun ku ta stima un tata, ta stima e tata ei su yunan tambe."
1JN,Promé Karta Di Huan,1 Huan,NT,5,2,E prueba ku nos ta stima Dios su yunan ta: nos ta stima Dios i ta hasi loke E manda!
1JN,Promé Karta Di Huan,1 Huan,NT,5,3,"Pasobra stima Dios ke men kumpli ku su mandamentunan. Anto su mandamentunan no ta un peso pa nos,"
1JN,Promé Karta Di Huan,1 Huan,NT,5,4,pasobra e echo ku un hende a nase di Dios ta loke ta vense mundu i ta nos fe den Kristu a duna nos e viktoria ku a vense mundu.
1JN,Promé Karta Di Huan,1 Huan,NT,5,5,Ken por vense mundu si no ta esun ku ta kere ku Hesus ta Yu di Dios?
1JN,Promé Karta Di Huan,1 Huan,NT,5,6,"E mesun persona ku a pasa den awa di boutismo a drama su sanger tambe, esta Hesu-Kristu. No ta awa so, sino awa i sanger. Spiritu di Dios mes ta testiguá ku esei ta bèrdat, pasobra e Spiritu ta e bèrdat."
1JN,Promé Karta Di Huan,1 Huan,NT,5,7,"Sí, tin tres testigu:"
1JN,Promé Karta Di Huan,1 Huan,NT,5,8,"Spiritu, awa i sanger; nan tur tres ta duna e mesun testimonio."
1JN,Promé Karta Di Huan,1 Huan,NT,5,9,"Ku testimonio di hende mes nos ta aseptá, kuantu mas nos lo no aseptá testimonio di Dios, ku tin muchu mas balor? Pasobra e testimonio ku Dios a duna nos ta tokante su Yu."
1JN,Promé Karta Di Huan,1 Huan,NT,5,10,"Esun ku kere den Yu di Dios, tin testimonio di Dios den su kurason; ma esun ku no kere Dios, ta hasi Dios un gañadó, pasobra e no a kere e testimonio ku Dios a duna tokante su Yu."
1JN,Promé Karta Di Huan,1 Huan,NT,5,11,"I esaki ta e testimonio: Dios a duna nos bida eterno, i e bida ei ta bini pa medio di su Yu."
1JN,Promé Karta Di Huan,1 Huan,NT,5,12,"Esun ku tin e Yu, tin bida; esun ku no tin e Yu di Dios, no tin bida!"
1JN,Promé Karta Di Huan,1 Huan,NT,5,13,"Mi ta skibi boso e kosnan akí, pa boso sa sigur ku boso tin bida eterno, boso ku a pone boso konfiansa den e Yu di Dios."
1JN,Promé Karta Di Huan,1 Huan,NT,5,14,"Anto e konfiansa ku nos tin den Dios ta, ku ora nos pidiÉ algu ku ta di akuerdo ku su boluntat, E ta skucha nos."
1JN,Promé Karta Di Huan,1 Huan,NT,5,15,"I si nos sa ku E ta skucha tur nos petishonnan, nos sa tambe ku nos ta haña loke nos a pidiÉ."
1JN,Promé Karta Di Huan,1 Huan,NT,5,16,"Si un hende mira su ruman hasi un piká ku no ta hiba na morto, e mester resa p'e na Dios i Dios lo dun'é bida. Esaki ta konta solamente pa esnan ku no a hasi piká ku ta hiba na morto. Tin piká ku ta hiba na morto; mi no ta bisa ku mester resa pa esnan ku a hasi un piká asina!"
1JN,Promé Karta Di Huan,1 Huan,NT,5,17,"Tur maldat ta piká, pero tin piká ku no ta hiba na morto."
1JN,Promé Karta Di Huan,1 Huan,NT,5,18,"Nos sa ku esun ku a nase di Dios no ta sigui den piká, pasobra Yu di Dios ta kuid'é i e malbado no por mishi kuné."
1JN,Promé Karta Di Huan,1 Huan,NT,5,19,Nos sa ku nos ta pertenesé na Dios i ku tur otro hende na mundu ta den gara di e malbado.
1JN,Promé Karta Di Huan,1 Huan,NT,5,20,"Pero nos sa ku Yu di Dios a bini i ku El a duna nos komprondementu pa nos konosé Esun berdadero. Nos ta biba den komunion ku Esun berdadero, pasobra nos ta den komunion ku su Yu, Hesu-Kristu. E ta e Dios berdadero i E ta bida eterno."
1JN,Promé Karta Di Huan,1 Huan,NT,5,21,"Mi yunan, keda leu fo'i tur kos ku ke tuma e Dios akí su lugá!"
2JN,Di Dos Karta Di Huan,2 Huan,NT,1,1,"E karta akí ta di ami, e ansiano, pa e Señora skohí i pa su yunan. Mi ta stima boso di bèrdè i no ami so, ma tur hende ku a siña konosé e bèrdat."
2JN,Di Dos Karta Di Huan,2 Huan,NT,1,2,"Mi ta stima boso, pasobra e bèrdat ta biba den nos kurason i lo keda den nos pa semper."
2JN,Di Dos Karta Di Huan,2 Huan,NT,1,3,"Dios Tata i su Yu Hesu-Kristu duna nos, ku ta hiba un bida di bèrdat i amor, su grasia, mizerikòrdia i pas."
2JN,Di Dos Karta Di Huan,2 Huan,NT,1,4,"Mi a keda mashá kontentu ora mi a haña algun di bo yunan ta biba den e bèrdat, segun e mandamentu ku nos a risibí di Dios Tata."
2JN,Di Dos Karta Di Huan,2 Huan,NT,1,5,"Awor mi ta pidi bo, Señora stimá, laga nos stima otro. Loke mi ta skibi boso no ta un mandamentu nobo, ma ta esun ku nos a risibí for di kuminsamentu."
2JN,Di Dos Karta Di Huan,2 Huan,NT,1,6,"E amor ku mi ta papia di dje ta nifiká ku nos ta biba segun Dios su mandamentunan. E mandamentu manera boso a tende for di kuminsamentu, ta pa boso biba den amor."
2JN,Di Dos Karta Di Huan,2 Huan,NT,1,7,"Mi ta papia asin'akí, pasobra hopi gañadó a plama rònt mundu; nan ta nenga ku Hesu-Kristu a bini berdaderamente komo ser humano. Esun ku ta hasi esei ta e antikristu, esta e gañadó."
2JN,Di Dos Karta Di Huan,2 Huan,NT,1,8,"Paga tinu anto pa boso no pèrdè loke nos a traha p'e, ma sòru pa boso risibí boso rekompensá kompleto."
2JN,Di Dos Karta Di Huan,2 Huan,NT,1,9,"Esun ku ke bai mas ayá di loke Kristu a siña, no tin Dios; pero esun ku aten'é na su siñansa, tin tantu e Tata komo e Yu."
2JN,Di Dos Karta Di Huan,2 Huan,NT,1,10,"Ke men si un hende bini serka boso sin trese e siñansa akí, no risibié den boso kas. No kumind'é mes!"
2JN,Di Dos Karta Di Huan,2 Huan,NT,1,11,Pasobra esun ku kumindá un hende asina ta su kómplise den obra malbado.
2JN,Di Dos Karta Di Huan,2 Huan,NT,1,12,"Mi tin hopi kos mas di konta boso, pero mi ta preferá di no hasié por eskrito. Sinembargo mi ta spera di bishitá boso i papia ku boso personalmente, ya nos tur su alegria por ta kompleto."
2JN,Di Dos Karta Di Huan,2 Huan,NT,1,13,"Señora, e yunan di bo ruman muhé skohí ta manda kumindamentu!"
3JN,Di Tres Karta Di Huan,3 Huan,NT,1,1,"Di parti di e ansiano na kerido Gaius, ku mi ta stima di bèrdè."
3JN,Di Tres Karta Di Huan,3 Huan,NT,1,2,"Kerido ruman, mi ta resa pa kos bai bon ku bo den tur sentido, pa bo por ta bon di salú, meskos ku bo bida spiritual ta salú."
3JN,Di Tres Karta Di Huan,3 Huan,NT,1,3,"Pasobra mi a keda mashá kontentu, ora algun ruman a bin konta mi di bo dedikashon na e bèrdat; sí, ta bo kustumber di biba konforme bèrdat."
3JN,Di Tres Karta Di Huan,3 Huan,NT,1,4,Nada no ta hasi mi mas kontentu ku tende ku mi yunan ta biba konforme bèrdat.
3JN,Di Tres Karta Di Huan,3 Huan,NT,1,5,"Kerido ruman, bo ta aktua korektamente den loke bo ta hasi pa bo rumannan, asta ora nan ta strañero."
3JN,Di Tres Karta Di Huan,3 Huan,NT,1,6,"Nan a konta e rumannan akí di bo amor. Por fabor, yuda nan ku loke nan mester pa sigui nan biahe na un manera ku ta agradá Dios."
3JN,Di Tres Karta Di Huan,3 Huan,NT,1,7,"Pasobra nan ta di biahe pa proklamá nòmber di Kristu, i nan no a aseptá niun yudansa di e no kreyentenan."
3JN,Di Tres Karta Di Huan,3 Huan,NT,1,8,"P'esei nos tin ku sostené hende asina, pa di e manera ei nos kolaborá ku trabou di proklamá e bèrdat."
3JN,Di Tres Karta Di Huan,3 Huan,NT,1,9,"Mi a skibi e rumannan, ma Diotrefe ku gusta manda, no ta rekonosé nos outoridat."
3JN,Di Tres Karta Di Huan,3 Huan,NT,1,10,"P'esei ora mi bini, lo mi trese e asuntu akí dilanti. E ta kana hasi redu riba nos i kalumniá nos, i komo si fuera esei no ta basta, e ta nenga e rumannan ku bini hospitalidat. Anto e ta stroba esnan ku sí ke risibí e rumannan i ta saka nan for di komunidat di kreyente!"
3JN,Di Tres Karta Di Huan,3 Huan,NT,1,11,"Kerido ruman, no sigui mal ehèmpel, sino sigui loke ta bon. Esun ku hasi bon ta pertenesé na Dios; esun ku hasi malu no a mira Dios nunka."
3JN,Di Tres Karta Di Huan,3 Huan,NT,1,12,Tur hende ta papia bon di Demetrio. Su bida di akuerdo ku e bèrdat ta konfirmá esei. Nos tambe ta testiguá na su fabor i bo sa ku nos testimonio ta bèrdat.
3JN,Di Tres Karta Di Huan,3 Huan,NT,1,13,"Mi tin hopi kos mas di bisa bo, ma mi no ke hasié por eskrito."
3JN,Di Tres Karta Di Huan,3 Huan,NT,1,14,Mi ta spera di mira bo pronto i nos lo papia personalmente.
3JN,Di Tres Karta Di Huan,3 Huan,NT,1,15,Pas sea ku bo. E amigunan di aki banda ta manda kumindamentu. Kumindá tur nos amigunan personalmente pa nos.
JUD,Karta Di Hudas,Hudas,NT,1,1,"Esaki ta un karta di Hudas, sirbidó di Hesu-Kristu i ruman di Hakobo, na esnan ku Dios a yama, ku ta biba konsiente di e amor di Dios Tata i ta bou di protekshon di Hesu-Kristu."
JUD,Karta Di Hudas,Hudas,NT,1,2,"Dios duna boso mizerikòrdia, pas i amor na abundansia."
JUD,Karta Di Hudas,Hudas,NT,1,3,"Rumannan stimá, mi tabatin un gran deseo pa skibi boso tokante e salbashon ku boso i ami tin en komun. Pero mi a haña mi obligá ta kurashá boso pa hasi boso máksimo esfuerso na benefisio di e fe ku un bia i pa semper a keda entregá na e pueblo santu di Dios."
JUD,Karta Di Hudas,Hudas,NT,1,4,"Mi ta skibi e karta akí, pasobra algun hende ku no ta tene kuenta ku Dios a slùip drenta meimei di nos sin niun hende ripará. Skritura a bisa di antemano kaba ku nan ta kondená. Ta hende ku no ta tene kuenta ku Dios, hende ku ta trose mensahe di grasia di nos Dios pa tapa nan komportashon inmoral i ku no ke rekonosé Hesus komo e úniko Doño i Señor di nan bida."
JUD,Karta Di Hudas,Hudas,NT,1,5,"Ounke boso ta na altura kaba, mi ke rekordá boso kon Señor a salba e pueblo di Israel for di Egipto un bia i pa semper,, pa despues tòg destruí esnan ku no tabata kere."
JUD,Karta Di Hudas,Hudas,NT,1,6,"Kòrda tambe riba e angelnan ku no a mantené nan mes na nan puesto di outoridat, pero a bandoná nan lugá di biba. Awor nan ta mará na kadena eterno den skuridat profundo, kaminda Dios ta wanta nan, pa riba e gran dia di huisio, nan haña kondenashon."
JUD,Karta Di Hudas,Hudas,NT,1,7,Kòrda tambe riba Sódoma i Gomora i e siudatnan den nan bisindario. Nan hendenan tambe a kometé inmoralidat seksual; nan a sigui bisio ku ta bai kontra naturalesa. P'esei nan kastigu ta: kima eternamente den kandela komo un atvertensia pa tur hende.
JUD,Karta Di Hudas,Hudas,NT,1,8,"Apesar di tur esaki, e siñadónan falsu tambe ta haña vishon ku ta pone nan abusá di nan kurpa seksualmente, menospresiá outoridat di Señor i insultá podernan spiritual."
JUD,Karta Di Hudas,Hudas,NT,1,9,"Pero ni arkangel Mikael mes no a hasi e kos ei. Ora e tabata diskutí ku diabel tokante kurpa di Moises, e no a tribi bini ku akusashon ofensivo, pero a bisa diabel: ‘Señor reprendé bo!’"
JUD,Karta Di Hudas,Hudas,NT,1,10,"Pero e hendenan akí ta kana insultá loke nan no konosé. Nan ta manera bestia, sin sintí: ta solamente loke nan instinto manda nan, nan ta hasi i esei ta hiba nan na destrukshon!"
JUD,Karta Di Hudas,Hudas,NT,1,11,"Ai di nan! Pasobra nan a sigui paso di Kain, kai den engaño manera Bileam pa motibu di plaka i rebeldiá manera Korag. Manera é nan lo keda destruí."
JUD,Karta Di Hudas,Hudas,NT,1,12,"Nan presensia na boso sena fraternal ta manera baranka bou di awa ku ta pone barku senk! Sin niun klase di bèrgwensa nan ta stiwa nan stoma; nan ta kòrda solamente riba nan mes. Nan ta manera nubia kargá, ku bientu ta trese, sin niun drùp di awa kai. Nan ta manera palu ku no ta duna fruta na debido tempu, nan ta dos be morto, ku rais saká afó."
JUD,Karta Di Hudas,Hudas,NT,1,13,"Sí, nan ta manera ola brutu di laman, ku ta lanta skuma di nan aktonan bergonsoso manda laria! Nan ta strea ku a pèrdè kaminda i Dios a reservá un lugá eterno pa nan den e skuridat di mas profundo."
JUD,Karta Di Hudas,Hudas,NT,1,14,"Ta tokante nan tambe Henok, ku tabata pertenesé na e di shete generashon despues di Adam, a profetisá: ‘Mira, Señor lo bini ku míles i míles di su angelnan santu."
JUD,Karta Di Hudas,Hudas,NT,1,15,"E ta bini pa dikta sentensia riba tur hende i kondená tur ku a kometé akto malbado, tur ku komo hende ku no ta tene kuenta ku Dios, a papia palabra insolente kontra djE.’"
JUD,Karta Di Hudas,Hudas,NT,1,16,E hendenan akí ta kana murmurá semper i ta malkontentu ku tur kos; nan ta sigui nan mes deseonan. Nan ta papia ku arogansia i ta kalanchá otro hende djis pa nan probechá.
JUD,Karta Di Hudas,Hudas,NT,1,17,"Pero boso, rumannan stimá, kòrda kiko e apòstelnan di nos Señor Hesu-Kristu a bisa boso den pasado!"
JUD,Karta Di Hudas,Hudas,NT,1,18,"Nan a bisa: ‘Den e último tempu lo presentá hende ku ke hasi bofon, ku ta sigui nan mes deseonan, sin tene kuenta ku Dios!’"
JUD,Karta Di Hudas,Hudas,NT,1,19,Nan ta kousa divishon; ta hende ku ta hiba un bida mundano i ku no tin Spiritu di Dios.
JUD,Karta Di Hudas,Hudas,NT,1,20,"Pero boso, rumannan stimá, yuda otro krese riba fundeshi di e fe santísimo ku boso a risibí, i resa guiá pa Spiritu Santu."
JUD,Karta Di Hudas,Hudas,NT,1,21,"Keda den e amor ku Dios tin pa boso, miéntras boso ta warda pa nos Señor Hesu-Kristu mustra boso mizerikòrdia i duna boso bida eterno."
JUD,Karta Di Hudas,Hudas,NT,1,22,Tene mizerikòrdia ku esnan ku ta duda den nan fe.
JUD,Karta Di Hudas,Hudas,NT,1,23,"Lo tin algun ku ainda boso lo por salba for di kandela di huisio i lo tin otro ku ounke boso mester tene mizerikòrdia ku nan, tòg boso mester warda boso mes di nan i repudiá asta e pañanan na nan kurpa, ku ta manchá pa un bida inmoral!"
JUD,Karta Di Hudas,Hudas,NT,1,24,"E úniko Dios, nos Salbador, tin poder pa protegé boso pa boso no kai i pa presentá boso sin mancha i yená ku goso den su presensia glorioso. Gloria, mahestat, poder i outoridat, pa medio di nos Señor Hesu-Kristu ta toka n'E; for di den tur eternidat, awor i pa semper. Amèn."
REV,Revelashon,Revelashon,NT,1,1,"Loke ta sigui aki, Hesu-Kristu a revelá. Dios a dun'É e revelashon akí pa E mustra su sirbidónan loke mester sosodé pronto. Hesus a manda su angel bai konta Huan tur e kosnan akí."
REV,Revelashon,Revelashon,NT,1,2,Huan ta testigu di e mensahe di Dios i e testimonio di Hesu-Kristu; e ta duna testimonio di tur loke el a mira.
REV,Revelashon,Revelashon,NT,1,3,"Felis esun ku lesa palabra di e profesia akí pa otro hende tende, i felis esnan ku skucha nan i tuma nan kontenido na pechu, pasobra e tempu ku e kosnan akí ta bai sosodé ta serka."
REV,Revelashon,Revelashon,NT,1,4,"Huan na e shete iglesianan na Asia: Grasia i pas sea ku boso di Dios ku ta, ku tabata i ku ta bini, di e shete spiritunan dilanti di su trono,"
REV,Revelashon,Revelashon,NT,1,5,"i di Hesu-Kristu, testigu konfiabel, Esun promé ku a lanta for di morto i gobernador apsoluto di e reinan di mundu. E ta stima nos i a drama su sanger pa liberá nos di nos piká."
REV,Revelashon,Revelashon,NT,1,6,"El a establesé un reino, kaminda nos komo saserdote ta sirbi su Dios i Tata. Na E sea gloria i poder te den tur eternidat! Amèn!"
REV,Revelashon,Revelashon,NT,1,7,"Wak, at'É ta bini riba nubia; tur hende lo Mir'É, tambe esnan ku a traspas'É; i tur pueblo na mundu lo ta na rou pa su motibu. Sí, amèn!"
REV,Revelashon,Revelashon,NT,1,8,"‘Mi ta Alfa i Omega, kuminsamentu i fin,’ Señor Dios ta bisa, Esun ku ta, ku tabata i ku ta bini, Esun Todopoderoso."
REV,Revelashon,Revelashon,NT,1,9,"Mi ta Huan, boso ruman; dor di e union ku nos tin ku Hesus nos ta kompartí opreshon, reino i poder pa perseverá. Mi a resultá na e isla Patmos, komo mi a prediká e mensahe di Dios ku Hesus a konfirmá."
REV,Revelashon,Revelashon,NT,1,10,"Aya Spiritu di Dios a poderá di mi riba dia di Señor, i mi a tende un stèm duru mi tras ku a zona manera tròmpèt:"
REV,Revelashon,Revelashon,NT,1,11,"‘Skibi loke bo mira den un buki, i mand'é pa e iglesianan na e shete siguiente lugánan: Éfese, Smirna, Pergamo, Tiateira, Sardis, Filadelfia i Laodisea.’"
REV,Revelashon,Revelashon,NT,1,12,"Mi a bira pa mi mira ken a papia ku mi. I ora mi a bira, mi a mira shete kandelar di oro"
REV,Revelashon,Revelashon,NT,1,13,i meimei di e kandelarnan mi a mira un ser ku aparensia di hende; E tabatin un paña largu bistí ku tabata yega te na su pia i na su pechu e tabatin un faha di oro.
REV,Revelashon,Revelashon,NT,1,14,"E kabei riba su kabes tabata manera lana blanku, manera sneu, su wowonan tabata bria manera kandela,"
REV,Revelashon,Revelashon,NT,1,15,su pianan tabata lombra manera bròns den un krosèt i su stèm tabata zona manera un avalancha di laman.
REV,Revelashon,Revelashon,NT,1,16,Den su man drechi E tabatin shete strea; un spada skèrpi ku ta kòrta na dos banda tabata sali for di su boka i su kara tabata bria manera solo di mèrdia.
REV,Revelashon,Revelashon,NT,1,17,"Ora mi a mir'É, mi a kai manera morto na su pia. Pero El a pone su man drechi riba mi i bisa: ‘No tene miedu. T'Ami, Esun promé i Esun delaster,"
REV,Revelashon,Revelashon,NT,1,18,"Esun bibu. Mi tabata morto, pero awor Mi ta biba te den tur eternidat; i Mi tin yabi di morto i di reino di morto."
REV,Revelashon,Revelashon,NT,1,19,"Skibi loke bo a mira, loke tin awor i loke lo sosodé despues."
REV,Revelashon,Revelashon,NT,1,20,"Esaki ta e nifikashon skondí di e shete streanan ku bo a mira den mi man drechi, i di e shete kandelarnan di oro: e shete streanan ta e angelnan di e iglesianan i e shete kandelarnan ta e shete iglesianan."
REV,Revelashon,Revelashon,NT,2,1,"Skibi e angel di iglesia na Éfese lo siguiente: Esun ku ta tene e shete streanan den su man drechi i ta kana meimei di e shete kandelarnan, ta bisa:"
REV,Revelashon,Revelashon,NT,2,2,"Mi sa tur kos ku boso ta hasi. Mi sa di boso esfuerso i boso perseveransia. Mi sa ku boso no por soportá mal hende. Boso a pone e hendenan ku a pretendé di ta apòstel, pero no ta, na prueba, i boso a deskubrí ku ta gañadó nan ta."
REV,Revelashon,Revelashon,NT,2,3,"Boso ta pará firme, boso a soportá hopi pa motibu di mi nòmber, i boso no a sukumbí."
REV,Revelashon,Revelashon,NT,2,4,Pero esaki Mi tin kontra boso: Boso no ta demostrá mes tantu amor ku na kuminsamentu.
REV,Revelashon,Revelashon,NT,2,5,"Kòrda for di kon altu boso a kai. Kombertí i hasi atrobe loke boso tabata hasi na kuminsamentu. Sino, si boso no kombertí, Ami ta bini serka boso i lo Mi kita boso kandelar for di su lugá!"
REV,Revelashon,Revelashon,NT,2,6,"Pero esaki ta na boso fabor: Meskos ku Mi, boso ta odia loke e nikolaitanan ta hasi."
REV,Revelashon,Revelashon,NT,2,7,"Es ku tin orea, mester skucha loke Spiritu di Dios ta bisa e iglesianan. Es ku triunfá, lo Mi duna di kome for di e palu ku ta duna bida ku ta pará den hardin di Dios."
REV,Revelashon,Revelashon,NT,2,8,"Skibi e angel di iglesia na Smirna lo siguiente: Esun ku ta promé i delaster, ku tabata morto i ta biba atrobe, ta bisa:"
REV,Revelashon,Revelashon,NT,2,9,"Mi sa ku ta oprimí boso; Mi sa ku boso ta pober, pero en realidat ta riku boso ta. Esnan ku ta yama nan mes hudiu, ta papia malu di boso: pero nan no ta hudiu, ta siguidónan di Satanas nan ta."
REV,Revelashon,Revelashon,NT,2,10,"No tene miedu di e sufrimentu ku ta warda boso. Tende, diabel lo pone algun di boso den prizòn, pa pone boso na prueba. Lo oprimí boso dies dia largu. Pero sea fiel te na morto, e ora ei lo Mi duna boso bida komo rekompensa."
REV,Revelashon,Revelashon,NT,2,11,"Es ku tin orea, mester skucha loke Spiritu di Dios ta bisa e iglesianan. Es ku triunfá, lo no sufri daño di e di dos morto."
REV,Revelashon,Revelashon,NT,2,12,"Skibi e angel di iglesia na Pergamo lo siguiente: Esun ku tin e spada skèrpi ta kòrta tur dos banda, ta bisa:"
REV,Revelashon,Revelashon,NT,2,13,"Mi sa unda boso ta biba: aya kaminda trono di Satanas ta. Tòg boso ta keda fiel na mi nòmber i boso no a nenga boso fe den Mi, ni den e tempu ku a mata Antipas, mi testigu konfiabel, den boso siudat kaminda Satanas ta biba."
REV,Revelashon,Revelashon,NT,2,14,"Pero Mi tin algun kos kontra boso: Tin hende entre boso ku ta tene nan na enseñansa di Bileam. Bileam a siña Balak kon e mester a laga e israelitanan kai den piká, di manera ku nan tabata kome kuminda ku tabata ofresé komo sakrifisio na dios falsu i tabata kometé inmoralidat."
REV,Revelashon,Revelashon,NT,2,15,"Asina tin tambe entre boso, hende ku ta tene nan na enseñansa di e nikolaitanan."
REV,Revelashon,Revelashon,NT,2,16,"Kombertí, no! Sino, Mi ta bini pronto serka boso pa bringa kontra nan ku e spada ku ta sali for di mi boka."
REV,Revelashon,Revelashon,NT,2,17,"Es ku tin orea, mester skucha loke Spiritu di Dios ta bisa e iglesianan. Es ku triunfá, lo Mi duna di e mana skondí; i lo Mi dun'é un piedra chikitu blanku i riba e piedra chikitu ei un nòmber nobo, ku ningun hende no sa, solamente esun ku ta risibié."
REV,Revelashon,Revelashon,NT,2,18,"Skibi e angel di iglesia na Tiateira lo siguiente: Yu di Dios, ku su wowo ku ta bria manera kandela i su pia ku ta lombra manera bròns, ta bisa:"
REV,Revelashon,Revelashon,NT,2,19,"Mi sa tur kos ku boso ta hasi. Mi konosé boso amor, fe, servisio i perseveransia i Mi sa ku awor boso ta hasi mas tantu ku na kuminsamentu."
REV,Revelashon,Revelashon,NT,2,20,"Pero esaki Mi tin kontra boso: Boso ta laga e muhé ei, Izebel, hasi loke e ke. E ta yama su mes señora profeta i pa medio di su enseñansa e ta pone mi sirbidónan kai den tentashon di praktiká inmoralidat i kome kuminda ku tabata ofresé komo sakrifisio na dios falsu."
REV,Revelashon,Revelashon,NT,2,21,"Mi a dun'é tempu pa e kombertí, pero e no ke kombertí di su inmoralidat."
REV,Revelashon,Revelashon,NT,2,22,"I p'esei lo Mi bent'é riba kama di malu i laga e hendenan ku a kometé adulterio kuné sufri pisá, si nan no kombertí i no stòp di komportá manera e."
REV,Revelashon,Revelashon,NT,2,23,"Lo Mi mata su yunan. I tur e iglesianan lo sa ku ta Ami, Esun ku ta skrudiñá e pensamentunan i deseonan di mas skondí di hende. Lo Mi paga kada un di boso segun boso echonan."
REV,Revelashon,Revelashon,NT,2,24,"Pero e otronan na Tiateira, ku no ta sigui e enseñansa akí i ku no a siña konosé e “sekretonan di mas skondí di Satanas”, manera ta yama e kos ei, Mi ta bisa: Lo Mi no duna boso otro obligashon."
REV,Revelashon,Revelashon,NT,2,25,"Solamente, tene loke boso tin, te ora Mi bini."
REV,Revelashon,Revelashon,NT,2,26,"Kada un ku triunfá i keda perseverá hasi loke Mi ke te na final, lo Mi duna poder riba e nashonnan;"
REV,Revelashon,Revelashon,NT,2,27,"lo e goberná nan ku bara di heru, garna nan manera ta garna un poron."
REV,Revelashon,Revelashon,NT,2,28,"E mesun poder ei Mi a haña serka mi Tata. Tambe lo Mi duna kada un ku triunfá, e strea di mardugá."
REV,Revelashon,Revelashon,NT,2,29,"Es ku tin orea, mester skucha loke Spiritu di Dios ta bisa e iglesianan."
REV,Revelashon,Revelashon,NT,3,1,"Skibi e angel di iglesia na Sardis lo siguiente: Esun ku tin e shete spiritunan di Dios i e shete streanan, ta bisa: Mi sa tur kos ku boso ta hasi. Mi sa ku boso ta konosí komo bibu, pero boso ta morto."
REV,Revelashon,Revelashon,NT,3,2,Lanta fo'i soño i fortifiká loke a sobra ainda serka boso i ta kore peliger di muri. Pasobra a parse Mi ku loke boso ta hasi no ta perfekto den bista di mi Dios.
REV,Revelashon,Revelashon,NT,3,3,"Kòrda anto kon boso a risibí i kon boso a skucha e mensahe. Tene boso n'e i kombertí. Si boso no lanta fo'i soño, lo Mi bini diripiente manera un ladron, i boso lo no sa ki ora."
REV,Revelashon,Revelashon,NT,3,4,"Pero boso tin poko hende na Sardis, ku no a mancha nan paña. Nan lo ta semper serka Mi bistí na blanku, pasobra nan ta digno di esei."
REV,Revelashon,Revelashon,NT,3,5,"Esun ku triunfá, lo bisti un paña blanku asina. Lo Mi no skrap su nòmber nunka for di e buki di bida i lo Mi deklará dilanti di mi Tata i su angelnan ku e ta pertenesé na Mi."
REV,Revelashon,Revelashon,NT,3,6,"Es ku tin orea, mester skucha loke Spiritu di Dios ta bisa e iglesianan."
REV,Revelashon,Revelashon,NT,3,7,"Skibi e angel di iglesia na Filadelfia lo siguiente: Esun ku ta santu i konfiabel, ku tin e yabi di David; loke E habri, ningun hende no por sera, loke E sera, ningun hende no por habri, E ta bisa:"
REV,Revelashon,Revelashon,NT,3,8,"Mi sa tur kos ku boso ta hasi. Tende, Mi a habri un porta pa boso, ku ningun hende no por sera. Mi sa ku boso tin tiki forsa, pero tòg boso a tene na mi mensahe i boso no a nenga Mi."
REV,Revelashon,Revelashon,NT,3,9,"Tende, lo Mi sòru pa e siguidónan di Satanas, e gañadónan ei ku ta yama nan mes hudiu, pero no ta, sí, lo Mi sòru pa nan bin tira nan kurpa na boso pia i rekonosé ku Ami a stima boso."
REV,Revelashon,Revelashon,NT,3,10,Boso a tene na mi òrdu pa perseverá den sufrimentu. P'esei Ami tambe lo tene na boso den e tempu ku ta bai bini riba henter mundu pa pone tur hende na prueba.
REV,Revelashon,Revelashon,NT,3,11,"Mi ta bini pronto! Tene loke boso tin, pa ningun hende no kohe boso rekompensa bai kuné."
REV,Revelashon,Revelashon,NT,3,12,"Esun ku triunfá, lo Mi hasi un pilá den tèmpel di mi Dios i no lag'é disparsé nunka for di eiden. Riba dje lo Mi graba nòmber di mi Dios i nòmber di e siudat di mi Dios, e Herusalèm nobo, ku ta baha for di shelu for di Dios. Tambe lo Mi graba mi mes nòmber nobo riba dje."
REV,Revelashon,Revelashon,NT,3,13,"Es ku tin orea, mester skucha loke Spiritu di Dios ta bisa e iglesianan."
REV,Revelashon,Revelashon,NT,3,14,"Skibi e angel di iglesia na Laodisea lo siguiente: Esun ku yama Amèn, e testigu ku bo por kere i konfia, orígen di Dios su kreashon, ta bisa:"
REV,Revelashon,Revelashon,NT,3,15,Mi sa tur kos ku boso ta hasi. Mi sa ku boso no ta ni friu ni kayente! Mare boso tabata friu òf kayente!
REV,Revelashon,Revelashon,NT,3,16,"Pasobra boso ta lou i no ta ni kayente ni friu, p'esei lo mi skupi boso for di mi boka."
REV,Revelashon,Revelashon,NT,3,17,"Boso ta pretendé: “Mi ta riku, mi a duna mi mes de todo, mi no tin mester di nada.” Pero boso no ta realisá ku boso ta infelis, deplorabel, pober, siegu i sunú."
REV,Revelashon,Revelashon,NT,3,18,"Sigui mi konseho i kumpra oro, purifiká den kandela, serka Mi, pa boso bira riku, i tambe paña blanku pa bisti i tapa e bèrgwensa di boso sunú, i salfi pa hunta riba boso wowo, di manera ku boso por mira atrobe."
REV,Revelashon,Revelashon,NT,3,19,Mi ta skual i disipliná kada un ku Mi ta stima. Sea antó yen di zelo i kombertí boso!
REV,Revelashon,Revelashon,NT,3,20,"Tende, Mi ta pará na porta i Mi ta bati. Ora un hende tende mi stèm i habri porta, lo Mi drenta serka dje i nos lo sinta kome huntu."
REV,Revelashon,Revelashon,NT,3,21,"Esun ku triunfá, lo Mi pone sinta banda di Mi riba mi trono, manera Mi mes a triunfá i ta sintá banda di mi Tata riba su trono."
REV,Revelashon,Revelashon,NT,3,22,"Es ku tin orea, mester skucha loke Spiritu di Dios ta bisa e iglesianan.’"
REV,Revelashon,Revelashon,NT,4,1,"Despues di esaki ami, Huan, a mira un porta den shelu ku tabata habrí, i e stèm ku mi a yega di tende papia ku mi ántes, e stèm ku a zona manera tròmpèt, a bisa: ‘Bini aki riba, e ora ei lo Mi laga bo mira kiko mester sosodé despues di esaki.’"
REV,Revelashon,Revelashon,NT,4,2,Mesora Spiritu di Dios a poderá di mi. Mi a mira ku tabatin un trono den shelu i ku riba e trono tabatin un hende sintá.
REV,Revelashon,Revelashon,NT,4,3,Esun sintá riba trono tabatin aparensia briante di e piedranan presioso yaspes i rubi. Rondó di e trono tabatin un regenbog ku paresido di brio di esmeralda.
REV,Revelashon,Revelashon,NT,4,4,Rondó di e trono tabatin 24 otro trono i riba e trononan ei tabatin 24 ansiano sintá. Nan tabata na blanku bistí i tabatin un korona di oro riba nan kabes.
REV,Revelashon,Revelashon,NT,4,5,"For di e trono rayo di welek tabata kòrta, bos tabata ronka i tabata klap. Dilanti di e trono tabatin shete flambeu ardiente sendé; esakinan ta e shete spiritunan di Dios."
REV,Revelashon,Revelashon,NT,4,6,"Dilanti di e trono tabatin algu manera un laman di glas, kla manera kristal. Meimei, rondó di e trono, tabatin kuater ser bibu, ku tabatin yen di wowo di dilanti i di patras."
REV,Revelashon,Revelashon,NT,4,7,"E promé ser tabata parse un leon, e di dos un toro yòn, e di tres tabatin un kara manera di hende i e di kuater tabata parse un águila ku tabata bula."
REV,Revelashon,Revelashon,NT,4,8,"Kada un di e kuater sernan tabatin seis ala, ku na e banda ariba i e banda abou tabata yen di wowo. Sin stòp e sernan tabata bisa di dia i anochi: ‘Santu, santu, santu ta Señor Dios Todopoderoso, ku tabata, ku ta i ku ta bini.’"
REV,Revelashon,Revelashon,NT,4,9,"Kada be ku e sernan duna gloria i honor i yama danki na Esun ku ta sintá riba e trono i ku ta biba te den tur eternidat,"
REV,Revelashon,Revelashon,NT,4,10,"e 24 ansianonan ta kai na rudia pa adorá Esun sintá riba e trono, Esun ku ta biba te den tur eternidat. Nan ta benta nan korona dilanti di e trono, miéntras nan ta grita:"
REV,Revelashon,Revelashon,NT,4,11,"‘Señor, nos Dios, Bo ta digno di risibí gloria, honor i poder, pasobra Bo a krea tur kos; dor di bo boluntat tur kos a kuminsá eksistí i ta kreá.’"
REV,Revelashon,Revelashon,NT,5,1,"E ora ei mi a mira den man drechi di Esun sintá riba e trono un ròl, skibí di paden i di pafó i seyá ku shete seyo."
REV,Revelashon,Revelashon,NT,5,2,Mi a mira un angel poderoso ku a grita duru: ‘Ken ta digno di kibra e seyonan i habri e ròl?’
REV,Revelashon,Revelashon,NT,5,3,Pero ningun ser den shelu òf na tera òf bou di tera tabata kapas di habri e buki i wak aden.
REV,Revelashon,Revelashon,NT,5,4,"Mi a grita yora, pasobra ningun hende no tabata digno di habri e buki wak aden."
REV,Revelashon,Revelashon,NT,5,5,"Pero un di e ansianonan a bisa mi: ‘No yora! E leon for di tribu di Huda, desendiente di David, a triunfá: e mag kibra e shete seyonan i habri e ròl.’"
REV,Revelashon,Revelashon,NT,5,6,"E ora ei mi a mira meimei dilanti di e trono, rondoná pa e kuater sernan i e ansianonan, un Lamchi pará. Tabata komo si fuera a mat'É i E tabatin shete kachu i shete wowo. E wowonan ta e shete spiritunan di Dios, ku a keda mandá rònt mundu."
REV,Revelashon,Revelashon,NT,5,7,E Lamchi a yega serka i a tuma e buki for di man drechi di Esun sintá riba e trono.
REV,Revelashon,Revelashon,NT,5,8,"Ora e Lamchi a tuma e ròl, e kuater sernan i e 24 ansianonan a kai abou su dilanti; kada un tabatin un arpa den su man i skalchi di oro yen di sensia ku ta hole dushi; esei ta orashon di e esnan ku ta pertenesé na Dios."
REV,Revelashon,Revelashon,NT,5,9,"I nan tabata kanta un kantika nobo: ‘Bo ta digno di tuma e ròl i kibra su seyonan. Pasobra a mata Bo i ku bo sanger Bo a kumpra hende liber pa Dios for di kada tribu i idioma, for di kada pueblo i rasa."
REV,Revelashon,Revelashon,NT,5,10,"Bo a hasi nan un reino, saserdote ku ta sirbi nos Dios, i nan lo goberná riba mundu.’"
REV,Revelashon,Revelashon,NT,5,11,"Miéntras mi tabata mira, mi a tende stèm di numeroso angel rondó di e trono i di e sernan i di e ansianonan; nan tabata míles i míles, sí, miónes i miónes;"
REV,Revelashon,Revelashon,NT,5,12,"i nan tabata grita duru: ‘E lamchi ku a keda matá, ta digno di risibí e poder, rikesa, sabiduria i forsa, honor, gloria i alabansa.’"
REV,Revelashon,Revelashon,NT,5,13,"I mi a tende tur kriatura den shelu i na tera, bou di tera i den laman, sí, tur kriatura den universo kanta: ‘Na Esun sintá riba e trono i na e Lamchi alabansa i honor, gloria i forsa ta pertenesé te den tur eternidat.’"
REV,Revelashon,Revelashon,NT,5,14,I e kuater sernan a kontestá: ‘Amèn!’ i e ansianonan a hinka rudia pa adorá.
REV,Revelashon,Revelashon,NT,6,1,Mi a mira ku e Lamchi a kibra e promé di e shete seyonan i mi a tende e promé di e kuater sernan grita bisa mes duru ku bos: ‘Bini!’
REV,Revelashon,Revelashon,NT,6,2,Mi a mira un kabai blanku aparesé; esun sintá riba dje tabatin un bog. El a risibí un korona i a kore bai manera un triunfadó pa bai gana viktoria.
REV,Revelashon,Revelashon,NT,6,3,"Ora e Lamchi a kibra e di dos seyo, mi a tende e di dos ser grita: ‘Bini!’"
REV,Revelashon,Revelashon,NT,6,4,"A aparesé un otro kabai, kòrá kòrá. Esun sintá riba dje a haña pèrmit pa kita pas for di riba mundu, di manera ku e hendenan lo a mata otro kaba ku otro; a dun'é un spada grandi."
REV,Revelashon,Revelashon,NT,6,5,"Ora e Lamchi a kibra e di tres seyo, mi a tende e di tres ser grita: ‘Bini!’ Mi a mira un kabai pretu aparesé; esun sintá riba dje tabatin un balansa den su man."
REV,Revelashon,Revelashon,NT,6,6,"Mi a tende un kos ku a zona manera un stèm, bisa for di meimei di e kuater sernan: ‘Solamente un kana di trigo pa e suèldu di henter un dia di trabou i solamente tres kana di sebada pa e suèldu di henter un dia di trabou! Pero no hasi e palu di oleifi ni e mata di wendrùif daño.’"
REV,Revelashon,Revelashon,NT,6,7,"Ora e Lamchi a kibra e di kuater seyo, mi a tende e di kuater ser grita: ‘Bini!’"
REV,Revelashon,Revelashon,NT,6,8,"Mi a mira un kabai aparesé, bèrdè blek. Esun sintá riba dje su nòmber tabata Lamuèrtè i reino di morto tabata sigui su tras. Nan a haña poder pa mata un kuart di mundu pa medio di spada i pa medio di mizeria di hamber, pèst i bestia feros."
REV,Revelashon,Revelashon,NT,6,9,"Ora e Lamchi a kibra e di sinku seyo, mi a mira bou di e altá alma di e hendenan ku a muri asesiná, pasobra nan a tene nan na palabra di Dios i na e testimonio di Hesus."
REV,Revelashon,Revelashon,NT,6,10,Nan tabata grita duru: ‘Gobernador santu i konfiabel! Kuantu tempu mas ta dura pa Bo husga habitante di mundu i tuma vengansa di nos sanger riba nan?’
REV,Revelashon,Revelashon,NT,6,11,"Kada un di nan a haña un bistí blanku i a bisa nan pa warda un korto tempu mas, te ora lo a yega na e kantidat kompleto di nan rumannan, ku meskos ku nan lo keda asesiná den servisio di Dios."
REV,Revelashon,Revelashon,NT,6,12,Mi a mira e Lamchi kibra e di seis seyo. A sigui un temblor fuerte; solo a bira pretu manera paña di rou i luna a bira tur kòrá manera sanger.
REV,Revelashon,Revelashon,NT,6,13,E streanan di shelu tabata kai riba mundu manera figo ku un bientu di orkan ta sakudí for di palu.
REV,Revelashon,Revelashon,NT,6,14,"Shelu mes a disparsé manera ta lora un ròl, i tur seru i isla a ranka kita for di nan lugá."
REV,Revelashon,Revelashon,NT,6,15,"E reinan di mundu, noblenan, komandantenan di ehérsito, hende riku i hende poderoso, i tur otro hende, katibunan i hende liber, a bai skonde den kueba i bou di baranka den seru."
REV,Revelashon,Revelashon,NT,6,16,I nan tabata grita e seru- i barankanan: ‘Kai riba nos i skonde nos pa wowo di Esun sintá riba e trono i pa rabia di e Lamchi!
REV,Revelashon,Revelashon,NT,6,17,"Pasobra e gran dia di nan rabia a yega, i ken por keda para e ora ei?’"
REV,Revelashon,Revelashon,NT,7,1,"Despues mi a mira na e kuater skinanan di mundu kuater angel pará, ku tabata dominá e kuater bientunan di mundu, di manera ku bientu lo no a supla riba tera òf laman òf dor di kualke palu."
REV,Revelashon,Revelashon,NT,7,2,Mi a mira un otro angel subi for di ost ku e seyo di e Dios bibu. El a grita duru bisa e angelnan ku a haña poder pa hasi daño na tera i laman:
REV,Revelashon,Revelashon,NT,7,3,"‘No hasi daño na tera, laman i e palunan, promé ku nos pone e seyo riba frenta di e sirbidónan di nos Dios.’"
REV,Revelashon,Revelashon,NT,7,4,I mi a tende ku e kantidat di esnan ku a haña e seyo tabata 144.000 i ku nan tabata bini for di tur tribu di pueblo di Israel:
REV,Revelashon,Revelashon,NT,7,5,"12.000 for di tribu di Huda, 12.000 for di tribu di Ruben, 12.000 for di tribu di Gad,"
REV,Revelashon,Revelashon,NT,7,6,"12.000 for di tribu di Asher, 12.000 for di tribu di Naftali, 12.000 for di tribu di Manase,"
REV,Revelashon,Revelashon,NT,7,7,"12.000 for di tribu di Simeon, 12.000 for di tribu di Levi, 12.000 for di tribu di Isakar,"
REV,Revelashon,Revelashon,NT,7,8,"12.000 for di tribu di Zebulon, 12.000 for di tribu di Jozef i 12.000 for di tribu di Benhamin, ku a haña e seyo."
REV,Revelashon,Revelashon,NT,7,9,"Despues mi a mira un multitut grandi; ningun hende no por a konta nan. Nan tabata di tur rasa, tribu, pueblo i idioma i a pone nan para dilanti di e trono i dilanti di e Lamchi, bistí na paña blanku i ku rama di palma den nan man."
REV,Revelashon,Revelashon,NT,7,10,"Nan a grita duru: ‘Salbashon ta bini di nos Dios ku ta sintá riba e trono, i di e Lamchi.’"
REV,Revelashon,Revelashon,NT,7,11,"Tur angel tabata pará rondó di e trono, rondó di e ansianonan i di e kuater sernan; nan a kai na rudia dilanti di e trono adorá Dios"
REV,Revelashon,Revelashon,NT,7,12,"bisando: ‘Amèn! Alabansa, gloria i sabiduria, danki i honor, poder i forsa ta pertenesé na Dios te den tur eternidat! Amèn!’"
REV,Revelashon,Revelashon,NT,7,13,"E ora ei un di e ansianonan a puntra mi: ‘E hendenan bistí na blanku, ken nan ta, i di unda nan ta bini?’"
REV,Revelashon,Revelashon,NT,7,14,"‘Ami no sa, mi shon,’ mi a kontestá, ‘pero abo sa.’ El a bisa: ‘Esakinan ta esnan ku a pasa den opreshon grandi. Nan a laba nan pañanan i a hasi nan blanku dor di purifiká nan ku sanger di e Lamchi."
REV,Revelashon,Revelashon,NT,7,15,"P'esei nan ta para dilanti di trono di Dios i ta sirbiÉ di dia i anochi den su tèmpel. Esun ku ta sintá riba e trono, lo biba serka nan i protegé nan."
REV,Revelashon,Revelashon,NT,7,16,"Nunka mas nan lo no sufri ni hamber ni set, solo lo no kima nan, kalor lo no tormentá nan,"
REV,Revelashon,Revelashon,NT,7,17,"pasobra e Lamchi meimei dilanti di e trono lo ta nan wardadó, i E lo hiba nan na fuente di e awa ku ta duna bida; i Dios mes lo seka tur lágrima na nan wowo.’"
REV,Revelashon,Revelashon,NT,8,1,"Ora e Lamchi a kibra e di shete seyo, a bira ketu den shelu pa mas o ménos mei ora."
REV,Revelashon,Revelashon,NT,8,2,E ora ei mi a mira e shete angelnan ku ta para dilanti di Dios. A duna nan shete tròmpèt.
REV,Revelashon,Revelashon,NT,8,3,"Un otro angel a bai para ku un skalchi di sensia di oro na e altá. El a haña hopi sensia ku ta hole dushi, ku e mester a ofresé riba e altá di oro dilanti di e trono, huntu ku e orashonnan di tur esnan ku ta pertenesé na Dios."
REV,Revelashon,Revelashon,NT,8,4,"Huma di e sensia ku e angel tabata ofresé, a subi huntu ku e orashonnan ei dilanti di Dios."
REV,Revelashon,Revelashon,NT,8,5,"E angel a kohe e skalchi di sensia, yen'é ku kandela di e altá i bent'é riba mundu. A sigui klapmentu i ronkamentu di bos, rayo di welek i un temblor."
REV,Revelashon,Revelashon,NT,8,6,E shete angelnan ku e shete tròmpètnan a prepará nan pa supla tròmpèt.
REV,Revelashon,Revelashon,NT,8,7,"Esun promé a supla tròmpèt. A benta pipita di eis i kandela, mesklá ku sanger, riba mundu. Un terser parti di mundu a kima, un terser parti di palu a kima, i tur yerba bèrdè a kima."
REV,Revelashon,Revelashon,NT,8,8,"E di dos angel a supla tròmpèt. Tabata komo si fuera a benta un seru grandi tur na kandela den laman. Un terser parti di laman a bira sanger,"
REV,Revelashon,Revelashon,NT,8,9,"un terser parti di tur loke ta biba den laman a muri, i un terser parti di e barkunan a noufragá."
REV,Revelashon,Revelashon,NT,8,10,"Ora e di tres angel a supla tròmpèt, un strea grandi, ku tabata kima manera un antorcha, a kai for di shelu. El a kai riba un terser parti di riu i riba bròn di awa."
REV,Revelashon,Revelashon,NT,8,11,"Nòmber di e strea ta Amargura. Un terser parti di e awa a bira marga, i hopi hende a muri pa motibu di e awa ku a bira marga."
REV,Revelashon,Revelashon,NT,8,12,"Ora e di kuater angel a supla tròmpèt, un terser parti di solo, di luna i di strea a keda afektá. Un terser parti di nan a bira skur, di manera ku no tabatin klaridat durante un terser parti di dia ni durante un terser parti di anochi."
REV,Revelashon,Revelashon,NT,8,13,"Mi a mira un águila ta bula altu den laria i mi a tend'é grita: ‘Ai, ai! Ai di e habitantenan di mundu ora tròmpètnan di e angelnan ku mester bini ainda zona!’"
REV,Revelashon,Revelashon,NT,9,1,"Ora e di sinku angel a supla tròmpèt, mi a mira un strea ku for di shelu a kai riba tera. E strea ei a haña yabi di e pos di abismo."
REV,Revelashon,Revelashon,NT,9,2,"Ora el a habri e pos ku e yabi ei, huma a sali manera huma for di un fòrnu grandi; el a hasi solo i shelu skur."
REV,Revelashon,Revelashon,NT,9,3,"For di e huma dalakochi, ku a haña mesun poder ku skarpion, a baha riba tera."
REV,Revelashon,Revelashon,NT,9,4,"Nan a haña òrdu pa no hasi daño na yerba di mundu ni na mata ni na palu, pero solamente na e hendenan ku no tabatin e seyo di Dios riba nan frenta."
REV,Revelashon,Revelashon,NT,9,5,"Nan no tabatin mag di mata e hendenan, pero sí hasi nan doló sinku luna largu. I e doló ku nan tabata kousa tabata mes duru ku e doló ku un piká di skarpion ta kousa."
REV,Revelashon,Revelashon,NT,9,6,"Den e tempu ei e hendenan lo buska morto, pero nan lo no hañ'é; nan lo tin gana di muri, pero morto ta kita for di nan kaminda."
REV,Revelashon,Revelashon,NT,9,7,"E dalakochinan tabata parse kabai, prepará pa bai guera. Riba nan kabes nan tabatin un kos ku tabata parse un korona di oro; nan kara tabata pone bo kòrda riba kara di hende,"
REV,Revelashon,Revelashon,NT,9,8,nan kabei riba kabei di hende muhé i nan djentenan riba esunnan di un leon.
REV,Revelashon,Revelashon,NT,9,9,"Nan pechero tabata parse harnas di heru, i e batimentu di nan ala tabata manera zonido di garoshi ku hopi kabai, ku ta pura bai guera."
REV,Revelashon,Revelashon,NT,9,10,"Nan tabatin un rabu ku un pui manera di skarpion, i den nan rabu nan tabatin poder pa hasi hende daño durante sinku luna largu."
REV,Revelashon,Revelashon,NT,9,11,"Na kabes nan tabatin un rei, e angel di abismo. Na hebreo e yama Abadon, na griego Apolion."
REV,Revelashon,Revelashon,NT,9,12,"E promé ‘doló’ a pasa, pero tin dos mas ta sigui."
REV,Revelashon,Revelashon,NT,9,13,"Ora e di seis angel a supla tròmpèt, mi a tende un stèm meimei di e kuater kachunan di e altá di oro ku tin dilanti di Dios."
REV,Revelashon,Revelashon,NT,9,14,"El a papia ku e di seis angel ku tabatin e tròmpèt: ‘Lòs e kuater angelnan ku ta mará na e riu grandi, Eufrat.’"
REV,Revelashon,Revelashon,NT,9,15,"A lòs e kuater angelnan, ku tabata poné kla pa mata un terser parti di humanidat, eksaktamente e ora akí, e dia akí, e luna akí i e aña akí."
REV,Revelashon,Revelashon,NT,9,16,E kantidat di kabayeria di nan ehérsitonan tabata dosshen mion; mi a tende nan kantidat menshoná.
REV,Revelashon,Revelashon,NT,9,17,"Den mi vishon mi a mira e kabainan ku esnan sintá riba nan: nan tabatin harnas koló kòrá manera kandela, blou manera safiro i hel manera suafel bistí. Kabes di nan kabainan tabata parse kabes di leon i for di nan boka tabata sali kandela, huma i suafel."
REV,Revelashon,Revelashon,NT,9,18,"Pa medio di e tres plaganan akí un terser parti di hende a muri, pa motibu di e kandela, e huma i e suafel ku tabata sali for di nan boka."
REV,Revelashon,Revelashon,NT,9,19,"Poder di e kabainan ta den nan boka i tambe den nan rabu. Nan rabu ta parse kolebra ku kabes, i nan ta us'é pa hasi daño kuné."
REV,Revelashon,Revelashon,NT,9,20,"Pero e otro hendenan, ku no a muri pa medio di e plaganan akí, no a kombertí. Nan a keda adorá demoño i dios falsu ku nan mes a traha di oro, plata, bròns, piedra i palu, imágen ku no por mira, ni tende ni kana."
REV,Revelashon,Revelashon,NT,9,21,"Tampoko nan no a kombertí di matamentu i bruheria, ni di práktika inmoral i hòrtamentu."
REV,Revelashon,Revelashon,NT,10,1,E ora ei mi a mira un otro angel poderoso baha for di shelu. Rondó di dje tabatin un nubia i riba su kabes un regenbog; su kara tabata bria manera solo i su pianan tabata parse pilá di kandela.
REV,Revelashon,Revelashon,NT,10,2,Den su man e tabatin un ròl chikitu ku tabata habrí. El a pone su pia drechi riba laman i su pia robes riba tera
REV,Revelashon,Revelashon,NT,10,3,"i a dal un gritu, mes duru ku gritamentu di un leon. Riba su gritamentu a sigui shete klap di bos komo kontesta."
REV,Revelashon,Revelashon,NT,10,4,"Ora nan a kaba di zona, mi ker a bai skibi, pero mi a tende un stèm for di shelu bisa: ‘Tene loke e shete klapnan di bos a bisa sekreto; no skibié!’"
REV,Revelashon,Revelashon,NT,10,5,E ora ei e angel ku mi a mira pará riba laman i tera a hisa su man drechi na shelu.
REV,Revelashon,Revelashon,NT,10,6,"El a hura na Esun ku ta biba te den tur eternidat, ku a krea shelu, tera, laman i tur loke tin den nan. El a bisa: ‘Lo no tin posponementu mas!"
REV,Revelashon,Revelashon,NT,10,7,"Ora e di shete angel supla tròmpèt, Dios lo ehekutá su boluntat skondí, manera El a anunsiá su sirbidónan, e profetanan.’"
REV,Revelashon,Revelashon,NT,10,8,E ora ei e stèm ku mi a tende for di shelu a papia ku mi atrobe i bisa: ‘Bai tuma e ròl habrí ku e angel ku ta pará riba laman i riba tera tin den su man.’
REV,Revelashon,Revelashon,NT,10,9,"I mi a bai serka e angel i pidié duna mi e ròl chikitu. El a bisa mi: ‘Tum'é i kom'é. Lo e ta marga den bo barika, pero den bo boka lo e ta dushi manera miel.’"
REV,Revelashon,Revelashon,NT,10,10,"I mi a tuma e ròl chikitu for di e angel su man i kom'é. Den mi boka e tabata smak dushi manera miel, pero ora mi a gulié, el a bira marga den mi barika."
REV,Revelashon,Revelashon,NT,10,11,"E ora ei a bisa mi: ‘Bo mester profetisá atrobe riba numeroso pueblo, rasa, idioma i rei.’"
REV,Revelashon,Revelashon,NT,11,1,"E ora ei a duna mi un dùimstòk ku tabata parse un staf i bisa mi: ‘Lanta ariba, midi e tèmpel di Dios i e altá i konta e hendenan ku ta adorá Dios den tèmpel."
REV,Revelashon,Revelashon,NT,11,2,"Pero salta e plenchi dilanti, pafó di tèmpel, pasobra a pasa esei pa e paganonan, ku lo pisoteá e siudat santu 42 luna largu."
REV,Revelashon,Revelashon,NT,11,3,"Lo Mi duna mi dos testigunan òrdu pa, bistí na paña di rou, nan profetisá 1260 dia largu.’"
REV,Revelashon,Revelashon,NT,11,4,E dos testigunan akí ta e dos palunan di oleifi i e dos kandelarnan ku tin dilanti di Señor ku ta goberná henter mundu.
REV,Revelashon,Revelashon,NT,11,5,"Si un hende ke hasi nan daño, un kandela ku ta kima nan enemigu kompletamente ta sali for di nan boka. Asina tur hende ku ke hasi nan daño ta muri."
REV,Revelashon,Revelashon,NT,11,6,"Nan tin poder pa sera shelu, di manera ku awa no ta kai den e tempu ku nan ta profetisá. Tambe nan tin poder riba awa pa kambi'é den sanger, i poder pa afektá mundu ku tur sorto di plaga, mes tantu bia ku nan ke."
REV,Revelashon,Revelashon,NT,11,7,"Ora nan kaba nan tarea komo testigu, e bestia ku ta bini for di den abismo lo kuminsá bringa ku nan. Lo e derotá nan i mata nan."
REV,Revelashon,Revelashon,NT,11,8,"Nan kadaver lo ta bentá den kaya grandi di e gran siudat, kaminda a krusifiká nan Señor tambe. E nòmber simbóliko di e siudat ei ta Sódoma i Egipto."
REV,Revelashon,Revelashon,NT,11,9,"Hende for di tur pueblo, tribu, idioma i rasa ta mira e kadavernan bentá abou durante tres dia i mei; no ta pèrmití e hendenan dera e kadavernan."
REV,Revelashon,Revelashon,NT,11,10,"E habitantenan di mundu ta kontentu ku morto di e testigunan. Nan ta alegrá nan mes i ta manda regalo pa otro, pasobra e dos profetanan akí tabata un tormento pa nan."
REV,Revelashon,Revelashon,NT,11,11,Pero despues di e tres dia i mei ei nan a haña nan rosea di bida bèk serka Dios; nan a lanta para i tur hende ku a mira nan a haña mashá miedu.
REV,Revelashon,Revelashon,NT,11,12,For di shelu e dos profetanan a tende un stèm duru bisa nan: ‘Subi bini aki!’ I den bista di nan enemigunan nan a subi den un nubia bai shelu.
REV,Revelashon,Revelashon,NT,11,13,Na e momento ei tabatin un temblor pisá; un désimo parti di e siudat a kai den otro i 7000 hende a muri pa motibu di e temblor. Esnan ku a sobrebibí a haña miedu i a duna honor na Dios di shelu.
REV,Revelashon,Revelashon,NT,11,14,E di dos ‘doló’ a pasa; e di tres ‘doló’ ta bini pronto.
REV,Revelashon,Revelashon,NT,11,15,"Ora e di shete angel a supla tròmpèt, stèm duru a zona den shelu ku a grita: ‘Reinado di mundu ta awor den man di nos Señor i di su Mesias; lo E goberná komo rei te den tur eternidat.’"
REV,Revelashon,Revelashon,NT,11,16,"E 24 ansianonan ku tabata sintá riba nan trono enfrente di Dios, a kai den adorashon su dilanti"
REV,Revelashon,Revelashon,NT,11,17,"i a bisa: ‘Señor, Dios Todopoderoso, ku ta i tabata, nos ta gradisí Bo ku Bo a aseptá bo gran poder i ku Bo ta goberná awor!"
REV,Revelashon,Revelashon,NT,11,18,"E paganonan tabata furioso, pero awor ta e ora pa bo rabia, ora pa husga e mortonan, ora pa duna rekompensa na bo sirbidónan, e profetanan, i na esnan ku ta pertenesé na Bo i tin rèspèt di Bo, grandi i chikitu; ta e ora pa kaba ku esnan ku ta kaba ku mundu!’"
REV,Revelashon,Revelashon,NT,11,19,"E ora ei tèmpel di Dios den shelu a habri i e arka di su aliansa a bira visibel den su tèmpel. Welek a kuminsá kòrta, bos a kuminsá ronka i kuminsá klap, tera a tembla i un bon yobida di pipita di eis a kai."
REV,Revelashon,Revelashon,NT,12,1,"Un señal grandi a aparesé na shelu: un muhé bistí ku solo, bou di su pia luna i riba su kabes un korona di diesdos strea."
REV,Revelashon,Revelashon,NT,12,2,"E tabata na punto di duna lus, i e dolónan di parto tabata pon'é grita."
REV,Revelashon,Revelashon,NT,12,3,A aparesé un otro señal mas na shelu: un dragon grandi kòrá kòrá ku shete kabes i dies kachu i riba kada kabes un diadema.
REV,Revelashon,Revelashon,NT,12,4,"Ku su rabu el a bari kita un terser parti di e streanan na shelu, i a benta nan riba tera. E dragon tabata pará dilanti di e muhé, pa devorá su yu asina e yu nase."
REV,Revelashon,Revelashon,NT,12,5,"E muhé a duna lus na un yu, un yu hòmber, destiná pa goberná tur nashon ku bara di heru. Pero a hiba su yu lihé serka Dios i a pon'é riba trono di Dios."
REV,Revelashon,Revelashon,NT,12,6,"E muhé a hui bai den desierto, kaminda Dios a sòru pa un plèki kaminda lo a kuida e muhé 1260 dia."
REV,Revelashon,Revelashon,NT,12,7,"E ora ei guera a kuminsá den shelu. Mikael i su angelnan a bringa ku e dragon. E dragon i su angelnan a bringa bèk,"
REV,Revelashon,Revelashon,NT,12,8,"pero nan a keda derotá. No por a haña nan mas den shelu,"
REV,Revelashon,Revelashon,NT,12,9,"pasobra a benta e dragon grandi for di shelu, esta e kolebra bieu, tambe yamá diabel òf Satanas ku ta gaña henter mundu. A bent'é huntu ku su angelnan riba tera."
REV,Revelashon,Revelashon,NT,12,10,"I mi a tende un stèm den shelu bisa duru: ‘Awor salbashon di Dios a bini, su poder i su reinado i e outoridat di su Mesias. Pasobra a benta e akusadó di nos rumannan, esun ku ta keha nan di dia i anochi serka Dios, for di shelu."
REV,Revelashon,Revelashon,NT,12,11,"Nos rumannan a vens'é pa medio di sanger di e Lamchi i pa medio di e mensahe ku nan a duna testimonio di dje. Nan no tabata pegá na nan bida, pero dispuesto pa muri."
REV,Revelashon,Revelashon,NT,12,12,"P'esei, shelu i boso ku ta biba einan, alegrá boso! Pero ai di boso, tera i laman, pasobra diabel a baha bini serka boso, yen di rabia, pasobra e sa ku e tin tiki tempu.’"
REV,Revelashon,Revelashon,NT,12,13,"Ora e dragon a realisá ku a bent'é riba tera, el a kuminsá persiguí e muhé ku a duna lus na e yu hòmber."
REV,Revelashon,Revelashon,NT,12,14,Pero Dios a duna e muhé ala di e águila grandi pa e hui bai su plèki den desierto. Aya a kuid'é durante tres aña i mei fuera di alkanse di e kolebra.
REV,Revelashon,Revelashon,NT,12,15,"E kolebra a skupi un avalancha di awa mes grandi ku un riu, tras di e muhé, pa e awa lastr'é bai kuné."
REV,Revelashon,Revelashon,NT,12,16,Pero tera a bin yuda e muhé: el a habri su boka guli e avalancha di awa ku e dragon a skupi for di su boka.
REV,Revelashon,Revelashon,NT,12,17,"Awor e dragon a bira furioso riba e muhé. El a bai pa bringa ku e otro yunan di e muhé, esta esnan ku ta kumpli ku e mandamentunan di Dios i ta keda tene na testimonio di Hesus."
REV,Revelashon,Revelashon,NT,12,18,E dragon a bai para na playa kantu di awa.
REV,Revelashon,Revelashon,NT,13,1,"Mi a mira un bestia sali for di laman. E tabatin dies kachu i shete kabes; riba kada kachu tabatin un diadema, i riba su kabesnan tabatin nòmber ku ta blasfemá Dios, skibí."
REV,Revelashon,Revelashon,NT,13,2,"E bestia ku mi a mira tabata parse un leopardo. Su patanan tabata manera pata di oso i su boka tabata parse boka di leon. E dragon a duna e bestia su forsa, su trono i su poder grandi."
REV,Revelashon,Revelashon,NT,13,3,"Un di su kabesnan tabata parse mortalmente heridá, pero e herida mortal a kura. E ora ei yen di atmirashon henter mundu a bai tras di e bestia,"
REV,Revelashon,Revelashon,NT,13,4,"i nan a adorá e dragon, pasobra el a duna e bestia poder. Nan a adorá e bestia tambe i bisa: ‘Ken ta igual na e bestia? Ken por kuminsá bringa kuné?’"
REV,Revelashon,Revelashon,NT,13,5,"E bestia a haña oportunidat pa papia kos di sobèrbè, pa blasfemá Dios i pa ehersé poder durante 42 luna."
REV,Revelashon,Revelashon,NT,13,6,"E ora ei e bestia a kuminsá blasfemá Dios, Dios su lugá di biba i esnan ku ta biba einan den shelu."
REV,Revelashon,Revelashon,NT,13,7,"Tambe a dun'é oportunidat pa bringa ku esnan ku ta pertenesé na Dios i derotá nan; ademas a dun'é poder riba kada tribu i pueblo, riba kada idioma i rasa."
REV,Revelashon,Revelashon,NT,13,8,"Tur habitante di mundu lo ador'é, tur ku nan nòmber no ta skibí for di kreashon di mundu den e buki di bida, buki di e Lamchi matá."
REV,Revelashon,Revelashon,NT,13,9,"Es ku tin orea, tende:"
REV,Revelashon,Revelashon,NT,13,10,"Esnan destiná pa bai den prizòn, lo keda kohé prezu. Esnan destiná pa muri morto di spada, lo keda matá ku spada. Aki ta konta: perseveransia i fe di esnan ku ta pertenesé na Dios."
REV,Revelashon,Revelashon,NT,13,11,"E ora ei mi a mira un otro bestia. Esaki a sali for di tera. E tabatin dos kachu manera un lamchi, i tabata papia manera un dragon."
REV,Revelashon,Revelashon,NT,13,12,"Tur poder di e promé bestia e ta ehersé den su nòmber. E ta hasi ku mundu i su habitantenan ta adorá e promé bestia, di kua e herida mortal a kura."
REV,Revelashon,Revelashon,NT,13,13,E ta hasi señal grandi; den bista di tur hende e ta laga asta kandela baha for di shelu riba tera.
REV,Revelashon,Revelashon,NT,13,14,"E ta gaña e habitantenan di mundu pa medio di e señalnan ku e ta hasi den nòmber di e bestia. E ta kalanchá e hendenan pa nan lanta un imágen na honor di e bestia ku a keda heridá pa medio di spada, pero ku a keda na bida."
REV,Revelashon,Revelashon,NT,13,15,"E di dos bestia a haña poder pa supla rosea di bida den e imágen akí, di manera ku e por a papia i mata tur hende ku no ker a adorá e imágen."
REV,Revelashon,Revelashon,NT,13,16,"E ta sòru pa tur hende, grandi i chikitu, pober i riku, katibu i liber, haña un señal riba nan man drechi òf riba nan frenta;"
REV,Revelashon,Revelashon,NT,13,17,"ningun hende no por kumpra ni bende nada si e no ta karga e señal ei, esta nòmber di e bestia òf number di su nòmber."
REV,Revelashon,Revelashon,NT,13,18,"Aki ta sabiduria ta konta. Esun ku ta inteligente, por kalkulá kiko number di e bestia ta nifiká, pasobra ta number di un hende. Su number ta 666."
REV,Revelashon,Revelashon,NT,14,1,E ora ei mi a mira e Lamchi pará riba seru di Sion; tabatin 144.000 hende serka djE. Riba nan frenta tabatin su nòmber i nòmber di su Tata skibí.
REV,Revelashon,Revelashon,NT,14,2,"Tambe mi a tende un zonido for di shelu; el a zona manera un avalancha di laman, manera un bos ku a klap duru, i manera muzik di tokadó di arpa:"
REV,Revelashon,Revelashon,NT,14,3,"a kanta un kantika nobo dilanti di e trono, dilanti di e kuater sernan i dilanti di e ansianonan. Ningun hende no por a siña e kantika ei, ku eksepshon di e 144.000 nan ku a keda salbá denter di e habitantenan di mundu."
REV,Revelashon,Revelashon,NT,14,4,"Ta esnan ku no a hasi nan mes impuru dor di relashon seksual ku hende muhé; nan a keda bírgen. Nan ta sigui e Lamchi unda ku E bai. Entre e hendenan, nan ta esnan promé kumprá liber pa Dios i pa e Lamchi."
REV,Revelashon,Revelashon,NT,14,5,Niun mentira no ta sali for di nan boka; nan ta sin mancha.
REV,Revelashon,Revelashon,NT,14,6,"E ora ei mi a mira un angel ku ta bula altu den laria. E mester a trese pa e habitantenan di mundu, pa kada rasa i tribu, pa kada idioma i pueblo, un mensahe, un bon notisia ku ta keda semper na vigor."
REV,Revelashon,Revelashon,NT,14,7,"El a grita ku stèm duru: ‘Tene rèspèt di Dios i dun'É honor, pasobra e ora di su huisio a yega. Adorá Esun ku a traha shelu i tera i laman i bròn di awa!’"
REV,Revelashon,Revelashon,NT,14,8,"Tras di e promé angel tabatin un di dos angel ta bula ku a bisa: ‘El a kai! E Bábel grandi, ku a hasi tur pueblo burachi ku e biña tèrko di su inmoralidat, a kai.’"
REV,Revelashon,Revelashon,NT,14,9,"Tras di e promé dos angelnan tabatin un di tres angel ta bula, ku a grita duru: ‘Es ku adorá e bestia i haña e marka riba su frenta òf riba su man,"
REV,Revelashon,Revelashon,NT,14,10,"lo bebe e biña di Dios su ira, un biña puru bashá den beker di su rabia! Lo torturá nan den kandela i suafel den presensia di e angelnan santu i e Lamchi."
REV,Revelashon,Revelashon,NT,14,11,"Riba e kandela ku ta torturá nan, huma ta subi bai te den tur eternidat. Ni di dia ni anochi esnan ku adorá e imágen no tin sosiegu, niun hende ku aseptá e marka di su nòmber.’"
REV,Revelashon,Revelashon,NT,14,12,"Aki ta konta perseveransia di esnan ku ta pertenesé na Dios, di esnan ku ta kumpli ku Dios su mandamentunan i ta keda tene na e fe den Hesus."
REV,Revelashon,Revelashon,NT,14,13,"Mi a tende un stèm bisa for di shelu: Skibi, ‘Felis esnan ku for di awor akí muri den union ku Señor.’ ‘Sí,’ Spiritu di Dios ta bisa, ‘nan lo sosegá di nan matamentu di kurpa, pasobra fruta di nan trabou ta kompañá nan.’"
REV,Revelashon,Revelashon,NT,14,14,E ora ei mi a mira un nubia blanku. Riba e nubia tabatin un ser ku aparensia di hende. Riba su kabes e tabatin un korona di oro i den su man un machete skèrpi.
REV,Revelashon,Revelashon,NT,14,15,"Un angel a sali for di tèmpel. El a grita bisa esun sintá riba e nubia: ‘Zuai ku bo machete i rekohé kosecha; ta tempu di kosecha, tera ta hechu pa kosecha!’"
REV,Revelashon,Revelashon,NT,14,16,"I esun sintá riba e nubia, a zuai su machete riba tera i a rekohé kosecha."
REV,Revelashon,Revelashon,NT,14,17,Mi a mira un otro angel sali for di e tèmpel den shelu. E tambe tabatin un machete skèrpi.
REV,Revelashon,Revelashon,NT,14,18,"Un di tres angel ku tabata enkargá ku kuido di e kandela, a baha for di e altá. El a grita duru bisa e angel ku e machete: ‘Zuai ku bo machete skèrpi i kòrta e tròshinan di drùif for di e matanan di wendrùif riba mundu, pasobra e drùifnan ta hechu.’"
REV,Revelashon,Revelashon,NT,14,19,"E ora ei e angel a zuai su machete riba mundu i a kosechá e hòfi di wendrùif di mundu. El a benta e tròshinan den e baki grandi pa machiká wendrùif, e baki grandi di Dios su rabia."
REV,Revelashon,Revelashon,NT,14,20,A machiká e wendrùifnan pafó di siudat i for di e baki pa machiká wendrùif a kore un riu di sanger di 1600 midí largu ku a yega te na boka di e kabainan.
REV,Revelashon,Revelashon,NT,15,1,E ora ei mi a mira un otro señal grandi i asombroso na shelu. Mi a mira shete angel ku e shete delaster plaganan. Ku esei ira di Dios a yega na su fin.
REV,Revelashon,Revelashon,NT,15,2,E ora ei mi a mira algu ku tabata parse un laman di glas mesklá ku kandela. Tambe mi a mira esnan ku a triunfá riba e bestia i su imágen i riba e number di su nòmber. Nan tabata pará riba e laman di glas i nan tabatin arpa ku Dios a duna nan.
REV,Revelashon,Revelashon,NT,15,3,"Nan tabata kanta e kantika di Moises, sirbidó di Dios, i e kantika di e Lamchi: ‘Señor, Dios Todopoderoso, grandioso i impreshonante ta bo obranan! Bo kamindanan ta hustu i konfiabel, Rei di tur pueblo."
REV,Revelashon,Revelashon,NT,15,4,"Ken lo no tin rèspèt di Bo, Señor, i keda sin honra bo nòmber? Pasobra ta Bo so ta santu! Tur nashon lo bini pa adorá Bo, pasobra bo echonan hustu ta visibel pa tur hende awor.’"
REV,Revelashon,Revelashon,NT,15,5,"Despues mi a mira ku den shelu e tèmpel, e tènt sagrado di Dios, a habri."
REV,Revelashon,Revelashon,NT,15,6,E shete angelnan ku e shete plaganan a sali for di tèmpel. Nan tabatin paña blanku di puru lenen bistí i na nan pechu nan tabatin un faha di oro.
REV,Revelashon,Revelashon,NT,15,7,"Un di e kuater sernan a duna e shete angelnan shete skalchi di oro, yen di rabia di Dios, Dios ku ta biba te den tur eternidat."
REV,Revelashon,Revelashon,NT,15,8,"E ora ei tèmpel a yena ku huma pa motibu di gloria di Dios i pa motibu di su poder, i ningun hende no por a drenta tèmpel, promé ku a bini un fin na e shete plaganan di e shete angelnan."
REV,Revelashon,Revelashon,NT,16,1,"I mi a tende un stèm duru ku for di den tèmpel a grita e shete angelnan: ‘Bai, bai basha e shete skalchinan di Dios su ira riba mundu!’"
REV,Revelashon,Revelashon,NT,16,2,"E promé angel a bai i a basha su skalchi riba mundu. E hendenan ku tabatin marka di e bestia i ku tabata adorá su imágen, a haña yaga maligno i doloroso."
REV,Revelashon,Revelashon,NT,16,3,"E di dos angel a basha su skalchi den laman. E awa a kambia bira sanger, sanger ku tabata parse sanger di morto, i tur loke tabata biba den laman a muri."
REV,Revelashon,Revelashon,NT,16,4,"E di tres angel a basha su skalchi den riu i bròn di awa, i e awa a kambia bira sanger."
REV,Revelashon,Revelashon,NT,16,5,"E ora ei mi a tende e angel ku tabata responsabel pa awa bisa: ‘Hustu Bo ta, Abo, ku ta Esun Santu, ku ta i ku tabata, ku Bo a dikta e sentensianan akí."
REV,Revelashon,Revelashon,NT,16,6,Pasobra nan a drama sanger di esnan ku ta pertenesé na Bo i di e profetanan. I awor Bo ta laga nan bebe sanger; esei nan ta meresé.’
REV,Revelashon,Revelashon,NT,16,7,"I mi a tende un stèm for di direkshon di e altá bisa: ‘Sí, Señor, Dios Todopoderoso, konfiabel i hustu bo huisionan ta.’"
REV,Revelashon,Revelashon,NT,16,8,E di kuater angel a basha su skalchi riba solo. I solo a haña poder pa hasi e hendenan daño ku kandela.
REV,Revelashon,Revelashon,NT,16,9,"E hendenan a kima dor di e kayente intenso i nan a blasfemá nòmber di Dios, ku tin poder riba e plaganan akí. Pero nan a nenga di kombertí i nenga di dun'É honor."
REV,Revelashon,Revelashon,NT,16,10,E di sinku angel a basha su skalchi riba trono di e bestia. Skuridat a kai riba reino di e bestia. E hendenan a morde nan lenga te lag'é sangra di doló
REV,Revelashon,Revelashon,NT,16,11,i a blasfemá Dios den shelu pa motibu di e doló ku nan tabata sufri i pa motibu di e yaganan. Pero nan no a kombertí di nan mal echonan.
REV,Revelashon,Revelashon,NT,16,12,"E di seis angel a basha su skalchi den e riu grandi, Eufrat. E awa a seka i a hasi kaminda liber pa e reinan di oriente."
REV,Revelashon,Revelashon,NT,16,13,"E ora ei mi a mira tres mal spiritu ku tabata parse sapu sali for di boka di e dragon, for di boka di e bestia i for di boka di e profeta falsu."
REV,Revelashon,Revelashon,NT,16,14,"Tabata demoño, ku tabata hasi señal milagroso. Nan a bai serka tur rei na mundu pa reuní nan pa e bataya riba e gran dia di Dios Todopoderoso."
REV,Revelashon,Revelashon,NT,16,15,"‘Tende! Mi ta bini manera un ladron. Felis esun ku keda lantá i keda ku paña na su kurpa, di manera ku e no tin mester di kana sunú i hende no mira su sunú.’"
REV,Revelashon,Revelashon,NT,16,16,E tres spiritunan a reuní e reinan na un lugá ku na hebreo yama ‘Armagedon’.
REV,Revelashon,Revelashon,NT,16,17,"E di shete angel a basha su skalchi den atmósfera. E ora ei for di tèmpel, for di e trono, un stèm duru a grita: ‘A kaba!’"
REV,Revelashon,Revelashon,NT,16,18,"Welek tabata kòrta i bos tabata ronka i klap. Tabatin un temblor pisá, manera nunka no tabatin for di dia ku tin hende riba mundu; asina teribel e temblor ei tabata."
REV,Revelashon,Revelashon,NT,16,19,"E siudat grandi a kai na tres pida for di otro i e siudatnan di e pueblonan a kai den otro. I Dios no a lubidá Bábel, e siudat grandi; El a dun'é e beker ku e biña di su ira feros pa bebe."
REV,Revelashon,Revelashon,NT,16,20,Tur isla a disparsé i no por a mira seru mas.
REV,Revelashon,Revelashon,NT,16,21,"Piedra di eis grandi ku tabata pisa sinkuenta kilo tabata kai for di shelu riba e hendenan. E pipitanan di eis tabata asina un plaga teribel, ku e hendenan tabata maldishoná Dios."
REV,Revelashon,Revelashon,NT,17,1,"Un di e shete angelnan ku e shete skalchinan a yega serka i bisa mi: ‘Bini aki. Lo mi laga bo mira sentensia di e gran prostituta, e siudat grandi ei situá kantu di hopi riu."
REV,Revelashon,Revelashon,NT,17,2,Kuné e reinan di mundu a kometé akto di inmoralidat i e habitantenan di mundu a bebe nan mes burachi ku e biña di su inmoralidat.’
REV,Revelashon,Revelashon,NT,17,3,E angel a hiba mi un desierto pa medio di Spiritu di Dios. Aya mi a mira un muhé sintá riba un bestia kòrá kòrá ku tabata tapá bou di nòmber ku ta blasfemá Dios i ku tabatin shete kabes ku dies kachu.
REV,Revelashon,Revelashon,NT,17,4,"E muhé tabatin paña koló püs i kòrá kòrá bistí i dòrná ku hoya di oro, piedra presioso i pèrla. Den su man e tabatin un beker di oro, yen di kos repugnante i sushi, señal di su prostitushon."
REV,Revelashon,Revelashon,NT,17,5,"Su nòmber tabata skibí riba su frenta, un nòmber ku nifikashon skondí: ‘Bábel, e siudat grandi, mama di tur prostituta i práktika repugnante riba mundu.’"
REV,Revelashon,Revelashon,NT,17,6,"Mi a mira ku e muhé tabata burachi di sanger di esnan ku ta pertenesé na Dios, di esnan ku a testiguá di Hesus. Ora mi a mir'é, mi tabata mashá asombrá."
REV,Revelashon,Revelashon,NT,17,7,"E ora ei e angel a bisa mi: ‘Pakiko bo ta asombrá? Lo mi konta bo kiko ta nifikashon skondí di e muhé i di e bestia ku e ta sintá riba dje, ku tin shete kabes i dies kachu."
REV,Revelashon,Revelashon,NT,17,8,"E bestia ku bo a mira, tabat'ei ántes, pero awor e no t'ei mas. Lo e bolbe sali for di abismo, pa topa su destrukshon. E habitantenan di mundu di kua nan nòmber no ta notá den e buki di bida for di kreashon, lo keda asombrá ora nan bolbe mira e bestia, pasobra e tabat'ei ántes i no t'ei mas awor, pero tòg lo e t'ei atrobe."
REV,Revelashon,Revelashon,NT,17,9,"Esaki ta eksigí sabiduria i komprondementu. E shete kabesnan ta representá shete seru, e serunan kaminda e muhé ta sintá."
REV,Revelashon,Revelashon,NT,17,10,"Tambe nan ta representá shete rei: sinku di nan a muri, e di seis t'ei awor, e di delaster no a bini ainda; i ora e bini, lo ta solamente pa keda korto tempu."
REV,Revelashon,Revelashon,NT,17,11,"E bestia ku tabat'ei ántes, pero ku awor no t'ei mas, mes ta e di ocho rei. E ta pertenesé na e shete otronan i ta bai topa su destrukshon."
REV,Revelashon,Revelashon,NT,17,12,"E dies kachunan ku bo a mira, ta dies rei; nan no ta goberná ainda, pero pa un ora nan lo haña outoridat di rei, huntu ku e bestia."
REV,Revelashon,Revelashon,NT,17,13,E dies reinan akí ta bringa pa e mesun meta i nan ta pasa nan poder i outoridat pa e bestia.
REV,Revelashon,Revelashon,NT,17,14,"Nan lo bringa kontra e Lamchi, ma e Lamchi, huntu ku su siguidónan fiel ku Dios a skohe i yama, lo derotá nan, pasobra e Lamchi ta e Señor di mas altu i e Rei riba tur rei.’"
REV,Revelashon,Revelashon,NT,17,15,"Tambe e angel a bisa mi: ‘E awa ku bo a mira, kaminda e muhé tabata sintá na kantu, ta representá tur pueblo i nashon, rasa i idioma."
REV,Revelashon,Revelashon,NT,17,16,E dies kachunan ku bo a mira i e bestia lo bai odia e prostituta: nan lo kita tur loke e ta poseé for di dje i kit'é sunú; nan lo kome su karni i kim'é den kandela.
REV,Revelashon,Revelashon,NT,17,17,"Pasobra Dios a dirigí nan pensamentu di tal manera, ku nan ta ehekutá plan di Dios, den loke nan ta hasi: e reinan tin e mesun meta i nan ta pasa nan poder pa e bestia, te ora e palabranan di Dios keda kumplí."
REV,Revelashon,Revelashon,NT,17,18,"E muhé ku bo a mira, ta e siudat grandi, ku ta goberná e reinan di mundu.’"
REV,Revelashon,Revelashon,NT,18,1,Despues mi a mira un otro angel baha for di shelu. E tabatin gran poder i su splendor tabata iluminá mundu.
REV,Revelashon,Revelashon,NT,18,2,"El a grita ku stèm fuerte: ‘El a kai! Bábel, e siudat grandi a kai. El a bira un lugá di biba pa demoño, un lugá di skonde pa tur sorto di mal spiritu, un lugá di skonde pa tur sorto di para impuru, un lugá di skonde pa tur sorto di bestia impuru i repugnante."
REV,Revelashon,Revelashon,NT,18,3,"Tur pueblo a bebe di e biña tèrko di su inmoralidat, e reinan di mundu a kometé inmoralidat kuné, i e komersiantenan di mundu a bira riku dor di su dekadensia sin límite.’"
REV,Revelashon,Revelashon,NT,18,4,"E ora ei mi a tende un otro stèm for di shelu, ku a bisa: ‘Sali fo'i dje, mi pueblo! Sino boso ta bira kómplise di su pikánan i e plaganan ku ta bini riba dje, lo afektá boso tambe."
REV,Revelashon,Revelashon,NT,18,5,Pasobra su pikánan a monta yega te na shelu I Dios no a lubidá su maldatnan.
REV,Revelashon,Revelashon,NT,18,6,"Trat'é manera el a trata boso, pag'é dòbel bèk di loke el a hasi ku boso. Basha kos di bebe den su beker ku ta dòbel mas stèrki ku loke el a duna boso pa bebe."
REV,Revelashon,Revelashon,NT,18,7,"Kous'é mes tantu doló i fèrdrit ku e luho i dekadensia ku el a pèrmití su mes. Pasobra e ta bisa den su mes: “Mi ta sinta manera un reina riba mi trono! Mi no ta biuda, mi no tin mester di bisti rou nunka.”"
REV,Revelashon,Revelashon,NT,18,8,"P'esei tur plaga lo afekt'é un dia: pèst, rou i mizeria di hamber. Lo e kima den kandela, pasobra Señor Dios ku ta husg'é, ta poderoso.’"
REV,Revelashon,Revelashon,NT,18,9,"E reinan di mundu, su kompinchinan den inmoralidat i dekadensia, lo yor'é i ta tristu pa su motibu, ora nan mira huma di e kandela ku ta kim'é."
REV,Revelashon,Revelashon,NT,18,10,"Nan lo keda para na un distansia di miedu pa sufri su tortura huntu kuné i bisa: ‘Horibel, esta horibel! Bábel, siudat grandi, siudat poderoso, den un ora a dikta bo sentensia!’"
REV,Revelashon,Revelashon,NT,18,11,"E komersiantenan di mundu tambe lo tene rou p'e, pasobra no tin ningun hende mas ku ta kumpra nan merkansia:"
REV,Revelashon,Revelashon,NT,18,12,"nan karga di oro, plata, piedra presioso i pèrla, lenen fini i seda, tela koló püs i kòrá kòrá, tur e sortonan di palu ku ta hole dushi, i tur opheto di ivor, palu presioso, bròns, heru i marmer;"
REV,Revelashon,Revelashon,NT,18,13,"kané, speserei, sensia ku ta hole dushi, mira i sensia; biña, zeta di oleifi, hariña i trigo; bestia di karga i karné, kabai i garoshi, katibu i asta bida di hende."
REV,Revelashon,Revelashon,NT,18,14,"Nan ta bisa: ‘Tur e produktonan ku bo tabata asina loko kuné a disparsé, tur bo luho i bunitesa a bai pèrdí, no por haña nan niun kaminda mas.’"
REV,Revelashon,Revelashon,NT,18,15,"E komersiantenan ku a bira riku dor di dje, lo keda para na un distansia di miedu pa sufri su tortura huntu kuné. Nan lo yora i tene rou:"
REV,Revelashon,Revelashon,NT,18,16,"‘Horibel, esta horibel! E siudat grandi ei, semper bistí na lenen fini, paña koló püs i kòrá kòrá, dòrná ku oro, piedra presioso i pèrla!"
REV,Revelashon,Revelashon,NT,18,17,"Den un ratu di ora tur e rikesa ei a kaba na nada.’ Tur kapitan, pasahero, matros i tur otro hende ku ta traha riba laman, tabata pará na un distansia"
REV,Revelashon,Revelashon,NT,18,18,"ta grita, ora nan a mira huma di e kandela den kua e tabata kima. Nan a grita: ‘E siudat grandi akí no a konosé su pareu!’"
REV,Revelashon,Revelashon,NT,18,19,"Nan a stroi tera riba nan kabes i a grita. Nan a yora, keha i bisa: ‘Horibel, esta horibel! E siudat grandi ei! Tur doño di barku a bira riku dor di su tesoronan. Den un ora e tesoronan a kaba na nada."
REV,Revelashon,Revelashon,NT,18,20,"Shelu, alegrá bo p'esei, i boso tambe, hende ku ta pertenesé na Dios, apòstel i profeta, pasobra Dios a konden'é pa tur loke el a hasi ku boso.’"
REV,Revelashon,Revelashon,NT,18,21,"E ora ei un angel poderoso a kohe un piedra, mes grandi ku un piedra di mulina. El a benta esei den laman i bisa: ‘Asina, ku violensia, lo basha, Bábel, e siudat grandi, abou i lo no hañ'é nunka mas bèk."
REV,Revelashon,Revelashon,NT,18,22,"Lo no tende zonido di arpa, kantamentu, flùit i tròmpèt, mas den bo. Lo no haña niun artesano mas den bo, ni tende zonido di mulina mas den bo."
REV,Revelashon,Revelashon,NT,18,23,"Lus di lampi lo no bria mas den bo, lo no tende stèm di brùit i brùidehòm mas den bo. Pasobra bo komersiantenan tabata e hendenan importante riba mundu i pa medio di bo bruheria a gaña tur pueblo."
REV,Revelashon,Revelashon,NT,18,24,"Bábel ta kulpabel na dramamentu di sanger di e profetanan i di e hendenan ku ta pertenesé na Dios, sí, di tur ku a keda asesiná na mundu.’"
REV,Revelashon,Revelashon,NT,19,1,"Despues mi a tende algu ku tabata zona manera stèm duru di un multitut grandi den shelu: ‘Alabá sea Señor! Salbashon, gloria i poder ta pertenesé na nos Dios!"
REV,Revelashon,Revelashon,NT,19,2,"Hustu i konfiabel su huisionan ta; El a husga e gran prostituta, ku pa medio di su inmoralidat a hiba mundu na pèrdishon. El a tuma vengansa riba dje pa morto di su sirbidónan.’"
REV,Revelashon,Revelashon,NT,19,3,Nan a grita un bia mas: ‘Alabá sea Señor! Huma di e siudat na kandela ta subi bai laria te den tur eternidat!’
REV,Revelashon,Revelashon,NT,19,4,"I e 24 ansianonan i e kuater sernan a kai na rudia pa adorá Dios, ku ta sintá riba trono, i nan a bisa: ‘Amèn! Alabá sea Señor!’"
REV,Revelashon,Revelashon,NT,19,5,"E ora ei un stèm a zona for di trono, ku a bisa: ‘Alabá nos Dios, boso tur ku ta sirbiÉ, ku tin rèspèt di djE, grandi i chikitu!’"
REV,Revelashon,Revelashon,NT,19,6,"E ora ei mi a tende algu ku a zona manera stèm di un multitut grandi, manera un avalancha di awa, manera bos ku ta klap duru. Nan a grita: ‘Alabá sea Señor! Señor, nos Dios Todopoderoso, ta goberná komo Rei!"
REV,Revelashon,Revelashon,NT,19,7,"Laga nos ta alegre i grita di kontentu i dun'É honor, pasobra ora pa kasamentu di e Lamchi a yega; su brùit a prepará su mes kaba."
REV,Revelashon,Revelashon,NT,19,8,"Dios a dun'é paña blanku ku ta lombra, paña di puru lenen pa bisti.’ E lenen ta representá echonan hustu di esnan ku ta pertenesé na Dios."
REV,Revelashon,Revelashon,NT,19,9,E ora ei e angel a bisa mi: ‘Skibi: Felis esnan ku ta kombidá na fiesta di kasamentu di e Lamchi.’ I el a añadí: ‘E palabranan akí ta bini di Dios i nan ta konfiabel.’
REV,Revelashon,Revelashon,NT,19,10,"Mi a kai na su pia pa ador'é, pero el a bisa: ‘Stòp! Ta un sirbidó mi ta, meskos ku bo i bo rumannan, ku ta tene na testimonio di Hesus. Adorá Dios!’ Pasobra testimonio di Hesus ta keda duná pa medio di Spiritu di profesia."
REV,Revelashon,Revelashon,NT,19,11,"Mi a mira shelu habrí. A aparesé un kabai blanku, i esun ku yama fidedigno i konfiabel i ku ta husga i lucha hustamente, tabata kor'é."
REV,Revelashon,Revelashon,NT,19,12,Su wowonan tabata lombra manera kandela; E tabatin hopi diadema riba su kabes. Riba dje tabatin un nòmber skibí ku ningun no tabata konosé ku eksepshon di E mes.
REV,Revelashon,Revelashon,NT,19,13,E paña ku e tabatin bistí tabata papá ku sanger. Su nòmber ta: ‘Palabra di Dios’.
REV,Revelashon,Revelashon,NT,19,14,Ehérsitonan selestial tabata siguiÉ; nan tabata sintá riba kabai blanku i tabata bistí na paña blanku di lenen puru.
REV,Revelashon,Revelashon,NT,19,15,"For di su boka tabata sali un spada skèrpi, kuné lo e mata e nashonnan. Lo e goberná nan ku un bara di heru. E mes lo trapa nan manera wendrùif den e baki pa machiká wendrùif di e ira feros di Dios Todopoderoso."
REV,Revelashon,Revelashon,NT,19,16,Riba su paña i riba su bèl tabatin e nòmber akí skibí: ‘Rei riba tur rei i Señor di mas altu.’
REV,Revelashon,Revelashon,NT,19,17,"E ora ei mi a mira un angel pará den solo. Ku stèm duru el a grita bisa tur para ku tabata bula den laria: ‘Bini, bini huntu pa e gran fiesta di komementu ku Dios ta prepará!"
REV,Revelashon,Revelashon,NT,19,18,"Bin kome karni di e reinan, di e komandantenan di ehérsito i di e sòldánan, karni di e kabainan i di esnan ku ta kore nan, karni di tur hende, hende liber i katibu, grandi i chikitu!’"
REV,Revelashon,Revelashon,NT,19,19,"E ora ei mi a mira e bestia i e reinan di mundu ku nan ehérsitonan, ku a reuní pa bringa kontra Esun sintá riba e kabai blanku, i kontra su ehérsito."
REV,Revelashon,Revelashon,NT,19,20,"A kohe e bestia prezu i huntu kuné e profeta falsu tambe, ku a hasi e señalnan milagroso na su nòmber, ku kua e tabata gaña e hendenan ku a tuma marka di e bestia i a adorá su imágen. A benta e bestia i e profeta falsu den un lago di suafel ku tabata kima."
REV,Revelashon,Revelashon,NT,19,21,"A mata e siguidónan ku e spada ku tabata sali for di boka di esun sintá riba e kabai blanku, i tur para a kome yena nan barika ku nan karni."
REV,Revelashon,Revelashon,NT,20,1,E ora ei mi a mira un angel baha for di shelu ku e yabi di abismo i un kadena grandi den su man.
REV,Revelashon,Revelashon,NT,20,2,"El a kohe e dragon, e kolebra bieu, es desir diabel òf Satanas, tene, i a mar'é pa mil aña ku kadena."
REV,Revelashon,Revelashon,NT,20,3,"El a bent'é den abismo, sera e abismo i pone un seyo ariba, di manera ku e dragon no por a hinka e nashonnan mas den tentashon, promé ku e mil añanan pasa. Despues mester lag'é lòs pa poko tempu."
REV,Revelashon,Revelashon,NT,20,4,"E ora ei mi a mira trono i alma di e hendenan di kende a kita nan kabes afó, pasobra nan a tene na testimonio di Hesus i na palabra di Dios. Nan a bai sinta riba trono i a haña outorisashon pa aktua komo hues. Esaki ta esnan ku no a adorá ni e bestia ni su imágen i ku no a haña e marka ni riba nan frenta ni riba nan man. Nan a bolbe biba i a goberná mil aña komo rei huntu ku Kristu."
REV,Revelashon,Revelashon,NT,20,5,Esaki ta e promé resurekshon. E otro mortonan no a biba atrobe promé ku e mil añanan a pasa.
REV,Revelashon,Revelashon,NT,20,6,"Felis esnan ku ta pertenesé na Dios i ku tin parti den e promé resurekshon. E di dos morto no tin poder riba nan, pero nan lo ta saserdote di Dios i di Kristu i nan lo goberná komo rei mil aña kunÉ."
REV,Revelashon,Revelashon,NT,20,7,"Dia e mil añanan pasa, lo laga Satanas sali for di su prizòn."
REV,Revelashon,Revelashon,NT,20,8,"Lo e sali bai pa gaña e nashonnan ku ta biba na e kuater skinanan di mundu, esta Gog i Magog, i pa reuní nan pa guera. Nan ta mes numeroso ku e pipitanan di santu kantu di laman."
REV,Revelashon,Revelashon,NT,20,9,"Nan ta ranka sali den tur e hanchura di pais i sitia kampamentu di esnan ku ta pertenesé na Dios, e siudat ku E ta stima. Pero kandela lo baha for di shelu kima nan kaba ku nan."
REV,Revelashon,Revelashon,NT,20,10,"Lo benta diabel, ku a gaña nan, den e lago di kandela i suafel, kaminda e bestia i e profeta falsu tambe ta. Lo torturá nan di dia i anochi, te den tur eternidat."
REV,Revelashon,Revelashon,NT,20,11,E ora ei mi a mira un trono grandi koló blanku i Esun ku tabata sintá riba dje. Tera i shelu a hui p'E i no a bolbe mira nan mas.
REV,Revelashon,Revelashon,NT,20,12,"Mi a mira e mortonan, grandi i chikitu, pará dilanti di e trono. A habri e bukinan. A habri un otro buki mas, e buki di bida. A husga e mortonan segun nan echonan, manera nan tabata deskribí den e bukinan."
REV,Revelashon,Revelashon,NT,20,13,"Laman a duna e mortonan ku tabata den dje bèk, i morto i reino di morto a duna nan mortonan bèk, i a husga nan, kada un segun su echonan."
REV,Revelashon,Revelashon,NT,20,14,E ora ei a benta morto i reino di morto den e lago di kandela. E lago di kandela ei ta e di dos morto.
REV,Revelashon,Revelashon,NT,20,15,"A benta tur esnan ku nan nòmber no tabata den e buki di bida, den e lago di kandela."
REV,Revelashon,Revelashon,NT,21,1,E ora ei mi a mira un shelu nobo i un tera nobo; e promé shelu i e promé tera a disparsé i laman no tabata eksistí mas.
REV,Revelashon,Revelashon,NT,21,2,"I mi a mira e siudat santu, e Herusalèm nobo, baha bini for di shelu for di serka Dios. E siudat tabata kla pará manera un brùit ku a drecha su kurpa pa su esposo."
REV,Revelashon,Revelashon,NT,21,3,"For di direkshon di e trono mi a tende un stèm duru bisa: ‘Esaki ta e lugá di biba di Dios serka hende. Lo E biba serka nan i nan lo ta su pueblonan., E mes lo ta serka nan komo nan Dios."
REV,Revelashon,Revelashon,NT,21,4,"Lo E seka tur lágrima for di nan wowo, i morto lo no eksistí mas: lo no tin nada di rou, nada di yoramentu, nada di doló mas, pasobra tur kos di ántes a pasa bai.’"
REV,Revelashon,Revelashon,NT,21,5,"Esun sintá riba trono, a bisa: ‘Tende, Mi ta hasi tur kos nobo.’ Despues El a bisa: ‘Skibi e kos akí, pasobra e palabranan akí ta fidedigno i konfiabel.’"
REV,Revelashon,Revelashon,NT,21,6,"Despues El a bisa mi: ‘Nan a keda kumplí! Mi ta Alfa i Omega, orígen i fin. Es ku tin set lo Mi duna di bebe pòrnada for di e fuente di awa ku ta duna bida."
REV,Revelashon,Revelashon,NT,21,7,"Es ku triunfá lo haña tur e kosnan akí, i lo Mi ta su Dios i e mi yu."
REV,Revelashon,Revelashon,NT,21,8,"Pero destino di e kobardenan, infielnan, perversonan, asesinonan, paranderonan, hasidónan di bruha, sirbidónan di dios falsu i tur gañadó, ta den e lago di kandela i suafel ku ta kima. Esaki ta di dos morto.’"
REV,Revelashon,Revelashon,NT,21,9,"Un di e shete angelnan ku tabatin e shete skalchinan yená ku e shete delaster plaganan, a bin bisa mi: ‘Bini, mi ta bai mustra bo e brùit, esposa di e Lamchi.’"
REV,Revelashon,Revelashon,NT,21,10,"Pa medio di Spiritu di Dios el a hiba mi riba un seru grandi i altu i a mustra mi e siudat santu, Herusalèm, miéntras, e siudat tabata baha for di shelu for di serka Dios,"
REV,Revelashon,Revelashon,NT,21,11,"briando di Dios su gloria: e tabata lombra manera e piedra di mas presioso, transparente manera kristal."
REV,Revelashon,Revelashon,NT,21,12,Rondó di e siudat tabatin un muraya grandi i altu ku diesdos porta. Na kada porta tabatin un angel pará. Riba e portanan tabatin nòmber di e diesdos tribunan di Israel skibí.
REV,Revelashon,Revelashon,NT,21,13,"Tabatin tres porta na banda ost, tres na banda nort, tres na banda zùit i tres na banda wèst."
REV,Revelashon,Revelashon,NT,21,14,"Muraya di e siudat tabata riba diesdos piedra di fundeshi grandi, riba kua nòmber di e diesdos apòstelnan di e Lamchi tabata skibí."
REV,Revelashon,Revelashon,NT,21,15,"Esun ku tabata papia ku mi, tabatin un dùimstòk pa midi e siudat i su portanan i su muraya."
REV,Revelashon,Revelashon,NT,21,16,"E siudat tabata forma un firkant: e tabata mes largu ku hanchu. Ora e angel a midi largura di e siudat, el a yega na mas o ménos 12.000 midí; largura, hanchura i altura di e siudat a resultá mes grandi."
REV,Revelashon,Revelashon,NT,21,17,"Muraya di e siudat tabata 144 midí chikí altu, midí segun nos midínan, ku e angel tambe a usa."
REV,Revelashon,Revelashon,NT,21,18,"E muraya tabata trahá di yaspes, e siudat mes tabata di oro puru transparente manera glas."
REV,Revelashon,Revelashon,NT,21,19,"E piedranan di fundeshi di e muraya di siudat tabata trahá di tur sorto di piedra presioso. Esun promé tabata di yaspes, di dos di safiro, di tres di ágata, di kuater di esmeralda,"
REV,Revelashon,Revelashon,NT,21,20,"di sinku di óniks, di seis di rubí, di shete di turkesa, di ocho di akuamarina, di nuebe di topas, di dies di krisopras, di diesun di yasinto, di diesdos di amatista."
REV,Revelashon,Revelashon,NT,21,21,"E diesdos portanan tabata diesdos pèrla: kada porta tabata konsistí di un solo pèrla. E kayanan di siudat tabata di oro puru, transparente manera glas."
REV,Revelashon,Revelashon,NT,21,22,"Den e siudat mi no a mira un tèmpel, pasobra Señor Dios, Esun Todopoderoso, i e Lamchi ta su tèmpel."
REV,Revelashon,Revelashon,NT,21,23,"E siudat no tin mester di lus di solo, ni di luna, pasobra splendor di Dios ta ilumin'é i e Lamchi ta su lampi."
REV,Revelashon,Revelashon,NT,21,24,E nashonnan lo biba den e lus ku ta sali for di e siudat i e reinan di mundu lo trese nan rikesanan ayanan.
REV,Revelashon,Revelashon,NT,21,25,"E portanan di e siudat lo ta habrí henter dia i lo no sera nan mas, pasobra lo no tin anochi mas."
REV,Revelashon,Revelashon,NT,21,26,Lo hiba luho i rikesa di e nashonnan ayanan.
REV,Revelashon,Revelashon,NT,21,27,"Pero nada ku ta impuru, lo no drenta e siudat, ni esnan ku ta hasi kos repugnante òf saka mentira. Solamente esnan ku ta notá den e buki di bida, buki di e Lamchi, ta drenta."
REV,Revelashon,Revelashon,NT,22,1,"E ora ei e angel a mustra mi un riu ku awa ku ta duna bida, un awa kla manera kristal; e riu a kuminsá na trono di Dios i di e Lamchi."
REV,Revelashon,Revelashon,NT,22,2,"Meimei di e kaya prinsipal di siudat i na kada banda di e riu tabatin palu ku ta duna bida. Nan ta duna fruta diesdos bia pa aña, tur luna un bia. Nan blachinan ta trese kura pa e nashonnan."
REV,Revelashon,Revelashon,NT,22,3,"Lo no haña den siudat nada ku Dios su maldishon ta sosegá riba dje. Dios i e Lamchi lo tin nan trono den siudat, i sirbidónan di Dios lo ador'É."
REV,Revelashon,Revelashon,NT,22,4,Nan lo mir'É i su nòmber lo ta riba nan frenta.
REV,Revelashon,Revelashon,NT,22,5,"Lo no tin anochi mas i e habitantenan di e siudat no tin mester mas di lus di un lampi òf di solo, pasobra Señor Dios lo ta nan lus i nan lo goberná manera rei te den tur eternidat."
REV,Revelashon,Revelashon,NT,22,6,"E ora ei mi a tende ku tabata bisa mi: ‘E palabranan akí ta fidedigno i konfiabel. Señor Dios ku ta inspirá e profetanan, a manda su angel pa mustra su sirbidónan loke mester sosodé pronto."
REV,Revelashon,Revelashon,NT,22,7,"Tende, Mi ta bini pronto. Felis esnan ku ta tuma e mensahe profétiko di e buki akí na pechu.’"
REV,Revelashon,Revelashon,NT,22,8,"Ami, Huan, t'esun ku a tende i mira tur e kosnan akí. I despues ku mi a tende i mira e kosnan akí, mi a kai na pia di e angel ku a mustra mi tur kos, pa ador'é."
REV,Revelashon,Revelashon,NT,22,9,"Pero el a bisa: ‘Stòp! Ta un sirbidó mi ta, meskos ku bo i bo rumannan, e profetanan i esnan ku ta tuma mensahe di e buki akí na pechu. Adorá Dios!’"
REV,Revelashon,Revelashon,NT,22,10,"Ademas el a bisa: ‘No tene e mensahe profétiko di e buki akí sekreto, pasobra ora di su kumplimentu ta serka."
REV,Revelashon,Revelashon,NT,22,11,"Es ku ta hasi malu, sigui hasi malu numa, es ku ta impuru, sigui hasi su mes impuru numa. Es ku ta hasi bon, sigui hasi bon numa, es ku ta santu, keda santu.’"
REV,Revelashon,Revelashon,NT,22,12,"Despues mi a tende bisa: ‘Tende, Mi ta bini pronto. Mi ta bini ku e rekompensa pa duna kada hende di akuerdo ku loke el a hasi."
REV,Revelashon,Revelashon,NT,22,13,"Mi ta Alfa i Omega, Esun promé i Esun delaster, orígen i fin."
REV,Revelashon,Revelashon,NT,22,14,Felis esnan ku ta laba nan paña i asina haña derecho di kome for di e palu ku ta duna bida i drenta siudat via di e portanan.
REV,Revelashon,Revelashon,NT,22,15,"Hende perverso, hasidó di bruha, parandero, asesino, sirbidó di dios falsu, tur hende ku gusta gaña i praktiká engaño, ta keda afó."
REV,Revelashon,Revelashon,NT,22,16,"Ami, Hesus, a manda mi angel pa anunsiá tur e kosnan akí na boso den e iglesianan. Mi ta David su desendiente, e strea di mardugá briante.’"
REV,Revelashon,Revelashon,NT,22,17,"Spiritu di Dios i brùit ta bisa: ‘Bini!’ I es ku tende esei, bisa tambe: ‘Bini!’ I es ku tin set, bini numa; i es ku ke awa ku ta duna bida, bini numa i tum'é, pòrnada."
REV,Revelashon,Revelashon,NT,22,18,"Ami, Huan, ta deklará na tur hende ku tende e mensahe profétiko di e buki akí: si un hende añadí algu n'e, Dios lo añadí e plaganan ku tin skibí den e buki akí na e hende ei."
REV,Revelashon,Revelashon,NT,22,19,"I si un hende kita algu for di e palabranan di e mensahe profétiko akí, Dios lo kita e hende ei su parti for di e palu ku ta duna bida i for di e siudat santu, ku tin deskribí den e buki akí."
REV,Revelashon,Revelashon,NT,22,20,"Esun, ku ta deklará esaki, ta bisa: ‘Sigur, Mi ta bini pronto!’ Amèn! Bini Señor Hesus!"
REV,Revelashon,Revelashon,NT,22,21,Grasia di Señor Hesus sea ku boso tur.
